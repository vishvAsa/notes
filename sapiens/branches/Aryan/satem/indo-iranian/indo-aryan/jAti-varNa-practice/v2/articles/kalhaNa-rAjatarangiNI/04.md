+++
title = "०४"

+++
॥ चतुर्थस्तरङ्गः ॥  

तद्वीतव्यतिरेकमद्रितनयादेहेन मिश्रीभवन्निष्प्रत्यूहमिह व्यपोहतु वपुः स्थाणोरभद्राणि वः । KRT_4_0001ab  
वेण्या भोगिवधूशरीरकुटिलश्यामत्विषा वेष्टिता जूटाहेरपि यत्र भाति दयितामूर्त्येव पृक्ता तनुः ॥ KRT_4_0001cd  
स महीं राजकन्यां च प्राप्तवानेकतः कुलात् । KRT_4_0002ab  
रत्नानां च सुतानां च राजाभूद्भाजनं शनैः ॥ KRT_4_0002cd  
पतिगोपितदौःशील्या तुल्यसौभाग्यगौरवा । KRT_4_0003ab  
अनङ्गभवनं चक्रे विहारं नृपतिप्रिया ॥ KRT_4_0003cd  
शिशुरेवायुषोल्पत्वं दैवज्ञोक्तं विचिन्तयन् । KRT_4_0004ab  
राज्ञः सुतो मल्हणाख्यो मल्हणस्वामिनं व्यधात् ॥ KRT_4_0004cd  
परिविशोककोटादौ प्रदत्तप्रतिपत्तिना । KRT_4_0005ab  
अदीयत द्विजेन्द्रेभ्यश्चन्द्रग्रामः क्षमाभुजा ॥ KRT_4_0005cd  
श्रीनगर्यां प्रतिष्ठाप्य दुर्लभस्वामिनं हरिम् । KRT_4_0006ab  
षट्त्रिंशता स वर्षाणां क्ष्मावृषास्तमुपाययौ ॥ KRT_4_0006cd  
अनङ्गदेव्यां संभूतस्तस्य दुर्लभकः सुतः । KRT_4_0007ab  
शशास वासवसमस्ततो वसुमतीं कृती ॥ KRT_4_0007cd  
मातामहस्य यो मात्रा दौहित्रस्तनयीकृतः । KRT_4_0008ab  
प्रतपादित्य इत्याख्यां तत्कुलानुगुणां दधे ॥ KRT_4_0008cd  
औडेनैडबिडात्प्राप्तश्रिया यन्मन्त्रिणा कृताः । KRT_4_0009ab  
अग्रहारा हनुमता पुण्यानुमतसंपदा ॥ KRT_4_0009cd  
प्रतापतापितारतिः प्रतापपुर[^0010-1]पत्तनम् । KRT_4_0010ab  
मघवन्नगरस्पर्धे दीर्घबाहुर्व्यधत्त सः ॥ KRT_4_0010cd  
नानादिगन्तरायाततत्तत्क्रयिकसंकुले । KRT_4_0011ab  
नोणाभिधोवसत्तस्य देशे रौहीतको वणिक् ॥ KRT_4_0011cd  
रौहीतदेशे जातानां निवेशाय[^0012-1] द्विजन्मनाम् । KRT_4_0012ab  
महागुणो नोणमठं पुण्यज्येष्ठं चकार सः ॥ KRT_4_0012cd  
स जातु राजभवने राज्ञा प्रीत्या निमन्त्रितः । KRT_4_0013ab  
अर्चितोभवदेकाहमुपचारैर्नृपोचितैः ॥ KRT_4_0013cd  
प्रातः सुखासिकां प्रेम्णा पृष्टोथ पृथिवीभुजा । KRT_4_0014ab  
शीर्षव्यथामकथयत्प्रजातां[^0014-1] दीपकज्जलैः ॥ KRT_4_0014cd  
ततः क्रमेण नृपतिस्तेन जातु कृतार्थनः[^0015-1] । KRT_4_0015ab  
वसंस्तदास्पदेद्राक्षीत्क्षपायां मणिदीपकान् ॥ KRT_4_0015cd  
विलासित्वेन लक्ष्म्या च तादृश्या तस्य विस्मितः । KRT_4_0016ab  
अथ द्वित्राण्यहान्यासीत्तत्रैव स कृतार्हणः ॥ KRT_4_0016cd  
एकदा तेन तत्क्रान्ता व्यलोकि ललिताकृतिः । KRT_4_0017ab  
श्रीनरेन्द्रप्रभा नाम हर्म्ये हिमकरानना ॥ KRT_4_0017cd  
उरोजपूर्णकुभाङ्का सदूर्वाहितविभ्रमा[^0018-1] । KRT_4_0018ab  
मूर्तिमन्मङ्गलमिव स्मरस्य[^0018-2] च गृहस्य च ॥ KRT_4_0018cd  
हर्म्यस्य निर्जनतया स निःशङ्कविहारिणीम् । KRT_4_0019ab  
मां विलोक्यानवद्याङ्गीमभिलाषेण पस्पृशे ॥ KRT_4_0019cd  
सापि दर्शितमालीभिः किंचित्साचीकृतानना । KRT_4_0020ab  
अपश्यत्काश्यपीकान्तं श्रोत्रविश्रान्तया दृशा ॥ KRT_4_0020cd  
प्राग्जन्मप्रेमवन्धाद्वा निदेशा[^0021-1]द्वा मनोभुवः । KRT_4_0021ab  
सपक्षपातं सा तस्य दृष्ट्यैव विदधे मनः ॥ KRT_4_0021cd  
क्षणादलब्धस्पर्शोपि तां सौभाग्यसुधामयीम् । KRT_4_0022ab  
मज्जानम[^0022-1]पि संस्पृश्य स्थितामिव विवेद सः ॥ KRT_4_0022cd  

[^0010-1]: A3 gloss तापर्.  

[^0012-1]: A3 gloss स्थितये.  

[^0014-1]: Thus corr. by A3 from A1 प्रजानां.  

[^0015-1]: Thus corr. by A3; A1 seems to have read कृताननः.  

[^0018-1]: A1 gloss सन्तौ च तावूरू सदूरू ताभ्यां आहितो विश्रमो यथा.  

[^0018-2]: व स्मरस्य supplied by A3 in space left by A1.  

[^0021-1]: Thus corr. by later hand from A1 मज्जानामपि.  

[page 44]  



हर्म्यस्तम्भच्छन्नगात्री क्षणं भूत्वा जगाम सा । KRT_4_0023ab  
व्यावर्त्य वक्त्रं पश्यन्ती पार्थिवं तं मुहुर्मुहुः ॥ KRT_4_0023cd  
गृहीतहृदयस्तन्व्यास्तावतैव महीपतिः । KRT_4_0024ab  
स चिन्ताजिह्मनयनो राजधानीं शनैर्ययौ ॥ KRT_4_0024cd  
तत्र तस्य तदाकारध्यानावहितचक्षुषः । KRT_4_0025ab  
सममन्तःपुरप्रीत्या प्रपेदे तानवं तनुः ॥ KRT_4_0025cd  
अचिन्तयत्स धिक्कष्टं रूढोयमशुभावहः । KRT_4_0026ab  
अस्मिन्मे मानसोद्याने रागनामा विषद्रुमः ॥ KRT_4_0026cd  
अहो नु सुभगा रागवृत्तिश्चित्तम् विजित्य या । KRT_4_0027ab  
विवेकादीन्व्यधाद्दूरे सुहृदः परिपन्थकान् ॥ KRT_4_0027cd  
भाव्यं कौलीनभीतेन येन भूमिभृता सता । KRT_4_0028ab  
तस्य मे दुःसहः कोयं सस्दाचार[^0028-1]विपर्ययः ॥ KRT_4_0028cd  
यत्र दारापहरणं राजैव कुरुते विशाम् । KRT_4_0029ab  
परः को नाम तत्रास्तु शासिता[^0029-1] नीत्यतिक्रमे ॥ KRT_4_0029cd  
विमृष्यन्निति भूपालो[^0030-1] विस्मर्तुमभवत्क्षमः । KRT_4_0030ab  
न पद्धतिं साधुसेव्यां न च तां दीर्घलोचनाम् ॥ KRT_4_0030cd  
तमथ प्रथितास्वास्थ्यं नेदीयोमरणं वणिक् । KRT_4_0031ab  
स जनाज्ज्ञातवृत्तान्तः सुजनो विजनेब्रवीत् ॥ KRT_4_0031cd  
इमामवस्थां प्राप्नोसि किं धर्मेण निरुध्यसे । KRT_4_0032ab  
न प्राणसंशये जन्तोरकृत्यं नाम किंचन ॥ KRT_4_0032cd  
यन्मतानि प्रतीक्ष्यन्ते विबुधैर्धर्मसंशये । KRT_4_0033ab  
तेषामपीदृशे कृत्ये श्रूयते संयमव्ययः ॥ KRT_4_0033cd  
यशोनुरोधादुचितं[^0034-1] नापि देहमुपेक्षितुम् । KRT_4_0034ab  
स्वकीर्तिर्न परासूनां कीर्णा[^0034-2] कर्णरसायना ॥ KRT_4_0034cd  
माभून्मदनुरोधस्ते त्वत्प्रियार्थं हि पार्थिव । KRT_4_0035ab  
प्राणा अपि न मे गण्या इन्द्रियार्थेषु का कथा ॥ KRT_4_0035cd  
एवमुक्तोपि नादत्से तां चैतत्सा[^0036-1] सुरास्पदात्[^0036-2] । KRT_4_0036ab  
गृह्यतां नर्तकीभूत्वा नृत्तज्ञत्वान्मयार्पिता ॥ KRT_4_0036cd  
तेनेति प्रेर्यमाणः स बलिना च मनोभुवा । KRT_4_0037ab  
प्राग्लज्जामथ जग्राह कथंचित्ताम् सुलोचनाम् ॥ KRT_4_0037cd  
कृत्यैरुदात्तैः सापास्ततादृक्चारित्रलाघवा । KRT_4_0038ab  
नरेन्द्रमहिषी चक्रे श्रीनरेन्द्रेश्वरं हरम् ॥ KRT_4_0038cd  
क्रमेण च प्रजापुण्यैश्चन्द्रापीडाभिधं सुतम् । KRT_4_0039ab  
प्रासोष्ट पार्थिववधूर्निधानमिव मेदिनी ॥ KRT_4_0039cd  
तस्याभिजनमालिन्य[^0040-1]ं स्वच्छैरच्छेदि तद्गुणैः । KRT_4_0040ab  
शाणाश्मकषणै[^0040-2]ः कार्ष्ण्यमाकरोत्थं मणेरिव ॥ KRT_4_0040cd  
धूमाद्राढ[^0041-1]मलीमसाच्छुवि पयः सूते घनस्योद्गमो लोहस्यातिशितस्य जातिरचलात्कुण्टाश्ममालामयात् । KRT_4_0041ab  
किंचात्यन्तजडाज्जलाद्युतिमतो ज्वालाध्वजस्योद्भ[^0041-2]वो जन्मावन्य[^0041-3]नुकारिणो न महतां सत्यम् स्वभावाः क्वचित् ॥ KRT_4_0041cd  
तारापीडोपि तनयः क्रमात्तस्यामजायत । KRT_4_0042ab  
अविमुक्तापीडनामा मुक्तापीडोपि भूपतेः ॥ KRT_4_0042cd  
वज्रादित्योदयादित्यललितादियसंज्ञकाः । KRT_4_0043ab  
प्रतापादित्यजाः ख्याताश्चन्द्रापीडादयोपि ते ॥ KRT_4_0043cd  
वर्षान्पञ्चाशतं भुक्त्वा भुवं दुर्लभभूपतिः । KRT_4_0044ab  
पुण्यनिःश्रेणिभिः पुण्यामारुरोह दिवं शनैः ॥ KRT_4_0044cd  
राजचूडामणिः श्रीमांश्चन्द्रापीडस्ततोभवात् । KRT_4_0045ab  
पीडितेन्दुत्विषा कीर्त्या कलेः पीडां चकार यः ॥ KRT_4_0045cd  
एकपादाकृतिर्धर्मः समस्येवोज्झितो नृपैः । KRT_4_0046ab  
शुद्धश्लोककृता येन पादैः संयोजितस्त्रिभिः ॥ KRT_4_0046cd  
यं क्ष्माविक्रममुखाः परस्परविरोधिनः । KRT_4_0047ab  
सिषेविरे गुणास्तुल्यं दिव्योद्यानमिवर्तवः ॥ KRT_4_0047cd  
स्थाने स्थाने यदीया श्रीस्तुल्यमाप्याययन्त्यभूत् । KRT_4_0048ab  
द्रुमानुद्यानकुल्येव निखिलाननुजीविनः ॥ KRT_4_0048cd  
दोषांस्त्यक्त्वान्यभूपेषु यं शुद्धा श्रीरशिश्रियत् । KRT_4_0049ab  
मार्गाद्रिष्वोघकालुष्यं क्षिप्त्वा सिन्धुरिवार्णवम् ॥ KRT_4_0049cd  

[^0028-1]: चार supplied by A3 in space left by A1.  

[^0029-1]: सिता supplied by A3 in space left by A1.  

[^0030-1]: पालो supplied by A3 in space left by A1.  

[^0034-1]: Thus corr. by A3 from A1 ॰दुदितं.  

[^0034-2]: Thus corr. by A3 from A1 कीर्णक॰.  

[^0036-1]: A3 तदा.  

[^0036-2]: A1 gloss देवगृहात्.  

[^0040-1]: A3 gloss कुलदोषं.  

[^0040-2]: Thus corr. by A3 from A1 ॰ककणैः.  

[^0041-1]: Thus corr. by A1 from धूमोद्गा॰.  

[^0041-2]: Thus corr. by A3 from A1 ॰ध्वलस्यो॰.  

[^0041-3]: Thus A, with A3 gloss भूमि R G Edd wrongly जन्मावध्य॰.  

[page 45]  



कार्यज्ञो यो न तच्चक्रे यत्फंभूद्विविग्नधीः । KRT_4_0050ab  
परं समाचर[^0050-1]न्स्तुत्यं स्तूयमानस्त्रपां दधे ॥ KRT_4_0050cd  
व्यनीयत न योमात्यै[^0051-1]र्विनयं तान्स्वशिक्षयत् । KRT_4_0051ab  
वज्रं न भिद्यते कैश्चिद्भि[^0051-2]नत्त्यन्यान्मणींस्तु तत् ॥ KRT_4_0051cd  
यस्या[^0052-1]धर्मभयादासीत्संत्याज्यो धर्मसंशये । KR T_4_0052ab  
निजोपि पक्षः कुलिशत्रासादिव गरुत्मन[^0052-2]ः ॥ KRT_4_0052cd  
न्याय्यं दर्शयत वर्त्म तेन राज्ञा प्रवर्तिताः । KRT_4_0053ab  
स्थितयो वीतमन्देहा[^0053-1] भास्वतेव दिनक्रियाः ॥ KRT_4_0053cd  
नियन्त्रिता[^0054-1] यद्भणितिस्तद्गुणोदीरणादियम् । KRT_4_0054ab  
अतिप्रसङ्गभङ्गात्तन्नेयत्तावाप्तितः पुनः ॥ KRT_4_0054cd  
तस्य त्रिभुवनस्वामिप्रासादारम्भकर्मणि । KRT_4_0055ab  
चर्मकृत्कोपि न प्रादात्कुटीं क्षेत्रोपयोगिनीम् ॥ KRT_4_0055cd  
शश्वत्प्रतिश्रुतार्थानां नवकर्माधिकारिणाम् । KRT_4_0056ab  
नैसर्गिकाग्रहग्रस्तः सूत्रापातं न चक्षमे ॥ KRT_4_0056cd  
विज्ञापितोथ तैरेत्य तमर्थं पृथिवीपतिः । KRT_4_0057ab  
तानेव सागसो मेने चर्मकारं न तं पुनः ॥ KRT_4_0057cd  
सोभ्यधात्तान्धिगेतेपामप्रेक्षापूर्वकारिताम् । KRT_4_0058ab  
प्रागेव यैरपृष्ट्वा तं प्रविष्टं नवकर्मणि ॥ KRT_4_0058cd  
नियम्यतां विनिर्माणं यद्वान्यत्र विधीयताम् । KRT_4_0059ab  
परभूम्यपहारेण सुकृतं कः कलङ्कयेत् ॥ KRT_4_0059cd  
ये द्रष्टारः सदसतां ते धर्मविगुणाः क्रियाः । KRT_4_0060ab  
वयमेव विदध्मश्चेद्यातु न्याय्येन कोध्वना ॥ KRT_4_0060cd  
इत्युक्तवति भूपाले प्रेषितो मन्त्रिपर्षदा । KRT_4_0061ab  
पार्श्वात्पादूकृत[^0061-1]स्तस्य दूतः प्राप्तो व्यजिज्ञपत् ॥ KRT_4_0061cd  
इच्छति स्वामिनं स बहिर्दत्तदर्शनः । KRT_4_0062ab  
युक्तः प्रवेश आस्थाने बाह्याल्यवसरेस्तु तत् ॥ KRT_4_0062cd  
अन्येद्युरथ भूपेन स बहिर्दत्तदर्शनः । KRT_4_0063ab  
पुण्यकर्मणि नो विघ्नः किं त्वमेवेत्यपृच्छ्यत ॥ KRT_4_0063cd  
प्रतिभाति गृहं तच्चेद्रम्यं तव ततोधिकम् । KRT_4_0064ab  
तदर्थ्यतां धनं वापि भूर्येवं चाभ्यधीयत ॥ KRT_4_0064cd  
तूष्णीं स्थितं ततो भूपं चर्मकारो व्यजिज्ञपत् । KRT_4_0065ab  
दन्तांशुसूत्रैस्तत्सत्त्वमानं ज्ञातुमिवोद्यतः ॥ KRT_4_0065cd  
राजन्विज्ञाप्यते[^0066-1] किंचिद्यदस्माभिर्यथाशय[^0066-2]म् । KRT_4_0066ab  
न स्थेयमाबलिप्तेन तत्र द्रष्ट्रा सता त्वया ॥ KRT_4_0066cd  
नाहमूनः शुनो नास्ति[^0067-1] काकुत्स्थात्पार्थिवः पृथुः । KRT_4_0067ab  
क्षुभ्यन्तीवाद्य तत्सभ्याः शङ्कुभ्यामेव बध्यते ॥ KRT_4_0067cd  
जातस्य जन्तोः संसारे भङ्गुरः कायकञ्चुकः । KRT_4_0068ab  
अहंताममताख्याभ्यां शङ्कुभ्यामेव बध्यते ॥ KRT_4_0068cd  
कङ्कणाङ्गदहारादिशोभिनां भवतां यथा । KRT_4_0069ab  
निष्किंचनानामस्माकं स्वदेहेहंक्रिया तथा ॥ KRT_4_0069cd  
देवस्य राजधान्येषा यादृशी सौधहासिनी । KRT_4_0070ab  
कुटी घटमुखानद्धतमोरिस्तादृशी मम ॥ KRT_4_0070cd  
आ जन्मनः साक्षिणीयं मातेव सुखदुःखयोः । KRT_4_0071ab  
मठिका लोट्यमानाद्य नेक्षितुं क्षम्यते माय ॥ KRT_4_0071cd  
नृणां यद्वेश्महरणे दुःखमाख्यातुमीश्वरः । KRT_4_0072ab  
तद्विमानच्युतोमर्त्यो राज्यभ्रष्टोथ पार्थिवः ॥ KRT_4_0072cd  
एवमप्येत्य[^0073-1] मद्वेश्म सा चेद्देवेन[^0073-2] याच्यते । KRT_4_0073ab  
सदाचारानुरोधेन दातुं तदुचितं मम ॥ KRT_4_0073cd  
इति तेनोत्तरे दत्ते भूभृद्गत्वा तदास्पदम् । KRT_4_0074ab  
कुटीं जग्राह वित्तेन नाभिमानः शुभार्थिनाम् ॥ KRT_4_0074cd  
अवोचच्चर्मकारस्तं तत्र[^0075-1] स व्यञ्जिताञ्चलिः । KRT_4_0075ab  
राजन्धर्मानुरोधेन परवत्ता तवोचिता ॥ KRT_4_0075cd  
श्वविग्रहेण धर्मेण पाण्डुसूनोः पुरा पथा । KRT_4_0076ab  
धार्मिकत्वं तथा तेद्य मयास्पृश्येन[^0076-1] वीक्षितम् ॥ KRT_4_0076cd  
स्वस्ति तुभ्यं चिरं स्थेयाव् धर्म्या वृत्तान्तपद्धतीः । KRT_4_0077ab  
दर्शयन्नीदृशी शुद्धाः श्रद्धेया धर्मचारिनाम् ॥ KRT_4_0077cd  

[^0050-1]: Thus A3; A1 ॰चरस्स्तुत्यं.  

[^0051-1]: Thus A3; A1 मान्यैर्वि॰. G R Edd. follow A3.  

[^0051-2]: A3 gloss रत्नैः.  

[^0052-1]: Thus corr. by A3 from A1 यस्य ध॰.  

[^0052-2]: Thus A3; A1 ॰त्मता.  

[^0053-1]: A1 gloss मन्देहा नाम राक्षसविशेषाश्च.  

[^0054-1]: A3 gloss अस्माभिः.  

[^0061-1]: A1 gloss चर्मकारस्य.  

[^0066-1]: A3 विज्ञप्यसे.  

[^0066-2]: Thus corr. by A1 from यथायथम्.  

[^0076-1]: A1 मयास्पृश्येन; A3 gloss अधमेन.  

[page 46]  



एवं निष्कल्मषाचारः स चक्रे पावनीं भुवम् । KRT_4_0078ab  
राजा त्रिभुवनस्वामिकेशवस्य प्रतिष्ठया ॥ KRT_4_0078cd  
कृत्यैः प्रकाशदेव्याख्या प्रकाशाकाशकान्तिभिः । KRT_4_0079ab  
प्रकाशिकाविहारस्य तत्पत्नी कारयित्र्यभूत् ॥ KRT_4_0079cd  
गुरुर्मिहिरदत्ताख्यस्तस्योदात्तगुणोभवत् । KRT_4_0080ab  
विश्वंभरस्य[^0080-1] गम्भीरस्वामिनाम्नो[^0080-2] विधायकः ॥ KRT_4_0080cd  
सर्वाधिकरणस्थैर्योच्छेत्ता छलितकाभिधः । KRT_4_0081ab  
नगराधिकृतस्तस्य छलितस्वामिनं व्यधात् ॥ KRT_4_0081cd  
कदाचन समासीनं पृष्ट्वा धर्माधिकारिभिः । KRT_4_0082ab  
प्रायोपविष्टा राजानं ब्राह्मणी काचिदब्रवीत् ॥ KRT_4_0082cd  
त्वयि प्रशासति महीमहो गर्हानिव्वर्हने । KRT_4_0083ab  
सुखसुप्तस्य मे प[^0083-1]त्युर्हृतं केनापि जीवितम् ॥ KRT_4_0083cd  
एषैव महती लज्जा सदाचारस्य भूपतेः । KRT_4_0084ab  
यदकालभवो मृत्युस्तस्य संस्पृशति प्रजाः ॥ KRT_4_0084cd  
कलिकालबलात्त[^0085-1]च्चेत्त्वादृशैरपि दृश्यते । KRT_4_0085ab  
पापात्पापतरेमुष्मिन्दोषे कथमुदास्यते ॥ KRT_4_0085cd  
चिन्तयन्त्यपि नावैमि भर्तुः कंचिद्विरोधिनम् । KRT_4_0086ab  
निर्दोषस्य हि तस्यासन्सर्वतः शीतला दिशः ॥ KRT_4_0086cd  
अनसूयो निरुत्सेक[^0087-1]ः प्रियवाग्गुणवत्सलः । KRT_4_0087ab  
पूर्वाभिभाषी निर्लोमो न विद्वेष्यो हि कस्यचित् ॥ KRT_4_0087cd  
तस्य तुल्यवया बाल्यात्प्रभृत्यध्ययनेधमः । KRT_4_0088ab  
माक्षिकस्वामिवास्तव्यो विप्रः शङ्क्योभिचारवित् ॥ KRT_4_0088cd  
गुणदारिद्र्यनिर्निद्रैः क्षुद्रैः कौशलशालिनाम् । KRT_4_0089ab  
प्रसिद्धिस्पर्धया वन्ध्यै[^0089-1]र्बाध्यन्तेसूययासवः ॥ KRT_4_0089cd  
नापुंश्चलेयो दुःशीलो नाद्रोहो नित्यशङ्कितः । KRT_4_0090ab  
नावाचालो मृषाभाषी नाकायस्थः कृतघ्नधीः ॥ KRT_4_0090cd  
नादातृगृहजो लुब्धो नानीर्ष्यो नित्यदुःखितः । KRT_4_0091ab  
नास्त्रीजितः सर्वहास्यो नावृद्धः स्निग्धभाषितः ॥ KRT_4_0091cd  
नानन्यजः पितृद्वेषी नारागी निरपत्रपः । KRT_4_0092ab  
नाक्षुद्रविद्यः पापीयानिति भूतार्थसंग्रहः ॥ तिलकम्॥ KRT_4_0092cd  
इत्युक्तवत्यां ब्राह्मण्यां तच्छङ्कावसतिम् द्विजम् । KRT_4_0093ab  
आनीय परिशुध्यस्वेत्यभ्यधाद्वसुधाधिपः ॥ KRT_4_0093cd  
भूयो ब्राह्मण्यवादीत्तं ख्यातः खार्खोदविद्यया । KRT_4_0094ab  
निःसंभ्रमः स्तम्भयितुं देव दिव्यक्रियामयम् ॥ KRT_4_0094cd  
म्लायद्वक्त्र इवावदीत्ततस्तां[^0095-1] मेदिनीपतिः । KRT_4_0095ab  
अदृष्टदोषे किं कुर्मो वयमत्राधिकारिणः ॥ KRT_4_0095cd  
नान्यस्मिन्न[^0096-1]पि दण्डस्य प्रसङ्गोनिश्चितागसि । KRT_4_0096ab  
किं पुनर्ब्राह्मणो दण्ड्यो यो दोषेपि[^0096-2] वधं विना ॥ KRT_4_0096cd  
उक्त्वेति विरते तस्मिन्द्विजजायाब्रवीत्पुनः । KRT_4_0097ab  
चतस्रः क्षणदाः क्षीणा राजन्ननशनस्य मे[^0097-1] ॥ KRT_4_0097cd  
नान्वगां परिनेतारं हन्तुः प्रतिचिकीर्षया । KRT_4_0098ab  
तत्रा[^0098-1]विहितदण्डेस्मिंस्त्यजाम्यनशनैरसून् ॥ KRT_4_0098cd  
तथा स्थितायां ब्राह्मण्यां कृतप्रायोपवेशनः । KRT_4_0099ab  
स्वयम् त्रिभुवनस्मामिपादानुद्दिश्य सोभवत् ॥ KRT_4_0099cd  
त्रिरात्रोपोषितं तत्र राजानं रजनीक्षये । KRT_4_0100ab  
स्वप्नेस्वप्नोत्तमोवोचत्सत्योक्तिं सत्यवाहन[^0100-1]ः ॥ KRT_4_0100cd  
ईदृङ्न युज्यते राजन्सत्यस्यान्वेषणं कलौ । KRT_4_0101ab  
निशीथे[^0101-1] कस्य सामर्थ्यं दिवि विकर्तनम्[^0101-2] ॥ KRT_4_0101cd  
भवच्छक्त्य[^0102-1]नुरोधेन सकृदेतत्प्रवर्त्यते । KRT_4_0102ab  
मत्प्रासादाङ्गनेमुष्मिन्शालिचूर्णं[^0102-2] विकीर्यताम् ॥ KRT_4_0102cd  
प्रदक्षिणं कुर्वतोस्य त्रिरत्र यदि दृश्यते । KRT_4_0103ab  
ब्र[^0103-1]ह्महत्यापादमुद्रा पादमुद्रा[^0103-2]नुयायिनी ॥ KRT_4_0103cd  

[^0080-1]: A3 gloss नारायणस्य.  

[^0080-2]: A3 gloss गम्भीरसङ्गम्.  

[^0083-1]: A1 varia lectio मत्पत्युः.  

[^0085-1]: A3 gloss अकालमरण.  

[^0087-1]: A3 gloss निरहङ्कारः.  

[^0089-1]: A3 gloss रहितैः.  

[^0095-1]: Thus corr. by later hand from A1 तं.  

[^0096-1]: Ae gloss शूद्रादौ.  

[^0096-2]: A3 gloss सति.  

[^0097-1]: Thus A3; A1 राजन्नपि शस्यते.  

[^0098-1]: A3 gloss हन्तरि.  

[^0100-1]: A3 gloss नारायण and सत्यस्तु गरुडे धुवे.  

[^0101-1]: A later hand, not met with elsewhere, adds in margin of A th following note: ब्रह्महत्या इति । यः कश्चिद्ब्रह्महत्यां करोति तस्य ब्रह्महत्या मूर्तिमती अदृष्टा वा अनुगामिनी भवति । द्रुहिणशिरच्छेदेन महादेववत् । इत्यभिप्रायवानाह ब्रह्महत्यादि विकीर्णे शालिचूर्णे प्रासादाङ्गने त्रिः परिक्रम्य यदि ब्रह्महत्यायाः कृत्याविशेषस्य पादमुद्रा चरणस्थापनमुद्रायुगलं अस्य वधकस्य पादमुद्रानुगामिनी दृश्यते । ब्रह्महत्याचरणद्वयमुद्रा वधकद्विजपादद्वयमुद्रा च यद्यनुभवविषयीभवति तर्हि एष एव द्विजो वधकः तर्हि शालिचूर्णयुक्तेङ्गने पादचारोवश्यं कारयितव्यः तेनानुमानं । अनेनैव वधः कृतः यतः पादमुद्राद्वयं अधिकं ज्ञातं । एवं ब्रह्महत्याचारणमुद्रानुगच्छतीति स्वय्ं भगवता उपायः सूचितः.  

[^0101-2]: A3 gloss द्विजसंबन्धि.  

[page 47]  



तदेष वधको भूत्वा सदृशं दण्डमर्हति । KRT_4_0104ab  
रात्रावेष विधिः कार्यो दिने पापहृदर्यमा ॥ KRT_4_0104cd  
अथ तत्कारयित्वा स दृष्टदोषे द्विजमनि । KRT_4_0105ab  
दण्डं दण्डधरश्चक्रे द्विजत्वाद्वधवर्जितम् ॥ KRT_4_0105cd  
महीमघोना भर्तृघ्ने तस्मिन्विहितशासने । KRT_4_0106ab  
ततो द्विजन्मजाया सा कृताशीरभ्यधादिदम् । KRT_4_0106cd  
इयत्यवनिभृत्सर्गे गूढपापानुशासनम् । KRT_4_0107ab  
कार्तवीर्यस्य वा दृष्टं तव वा पृथिवीपते ॥ KRT_4_0107cd  
दण्डधारे त्वयि क्ष्माप क्षितिमेताम् प्रशासति । KRT_4_0108ab  
को वैरस्नेहयोः पारमनासाद्यावसीदिति ॥ KRT_4_0108cd  
इत्थं कृतयुगध्येयैर्धर्म्यवृत्तान्तवस्तुभिः । KRT_4_0109ab  
स्वल्पोपि राज्यकालोस्य पर्याप्तैः पर्यपूर्यत ॥ KRT_4_0109cd  
स्रष्टुर्विष्टरपाथोजसंसर्गेण निरर्गलः । KRT_4_0110ab  
निविडम् जडिमा जाने व्यधत्त धियि संनिधिम् ॥ KRT_4_0110cd  
विभक्तवर्णशोभस्य तस्यासावन्यथा[^0111-1] कथम् । KRT_4_0111ab  
माहेन्द्रस्येव धनुषो विदधे दृष्टनष्टता[^0111-2]म् । KRT_4_0111cd  
कारयित्वाभिचारं तं निग्रहोग्ररुषं द्विजम् । KRT_4_0112ab  
तं यशःशेषतामीशं तारापीडोनुजोनयत् ॥ KRT_4_0112cd  
दुष्कर्मदुर्भगान्भोगान्भोक्तुं पापा गुणोन्नतम् । KRT_4_0113ab  
मृद्गन्ति कण्टकान्प्राप्तुं करभा इव केतकम् ॥ KRT_4_0113cd  
ततः प्रभृति भूपानां राज्येच्छूनां गुरून्प्रति । KRT_4_0114ab  
दुष्टाः प्रवृत्ता राज्येस्मिन्नभिचारादिकाः क्रियाः ॥ KRT_4_0114cd  
श्रीचन्द्रापीडदेवस्य तत्क्षमित्वमपश्चिमम् । KRT_4_0115ab  
संस्मर्यमाणं कुरुते न कस्योत्पुलकं वपुः ॥ KRT_4_0115cd  
मुमूर्षुर्यत्स लब्ध्वापि तं कृत्व्या[^0116-1]धायिनम् द्विजम् । KRT_4_0116ab  
वराकेन्यप्रयुक्तेस्मिन्को दोष इति नावधीत् ॥ KRT_4_0116cd  
विस्मृतः सकृतक्ष्माभृत्पङ्क्तिमध्ये[^0117-1]द्य वेधसा । KRT_4_0117ab  
दत्त्वा काकपदं[^0117-2] नूनं न्यस्तः कलिनृपावलौ ॥ KRT_4_0117cd  
अष्टौ वर्षान्साष्टमासाननुगृह्येति मेदिनीम् । KRT_4_0118ab  
प्रविवेश वशी स्वर्गमनिषं[^0118-1] च सतां मनः ॥ KRT_4_0118cd  
भ्रातृद्रोहास्रसुहृदा[^0119-1] प्रतापेन भयावहः । KRT_4_0119ab  
उवाह[^0119-2] तारापीडः स चण्डः क्ष्मामण्डलं ततः ॥ KRT_4_0119cd  
पूर्णपात्रप्रतिभटं[^0120-1] द्विषाम् लुण्टयता यशः । KRT_4_0120ab  
शिशोः प्रतापस्योत्पत्तौ कबन्धा येन नर्तिताः । KRT_4_0120cd  
तस्यातिदुष्टचेष्टस्य लक्ष्मीर्दीप्तापि सर्वतः । KRT_4_0121ab  
अभूदुद्वेगजननी श्मशानाग्नेरिव द्युतिः ॥ KRT_4_0121cd  
मन्त्रैः प्रभावसांनिध्यं देवानां क्रियते द्विजैः । KRT_4_0122ab  
मत्वेति देवद्वेषी स द्विजानां दण्डमत्यजत्[^0122-1] ॥ KRT_4_0122cd  
मासं[^0123-1] गूढाभि[^0123-1]चारेण विहितायुःक्षयो द्विजैः । KRT_4_0123ab  
स प्राभवद्गुरुद्रोहप्ररोहत्सुकृतात्ययः[^0123-2] ॥ KRT_4_0123cd  
अथ गूढाभि[^0124-1]चारेण विहितायुःक्षयो द्विजैः । KRT_4_0124ab  
स भ्रातुः सदृशीं शान्तिं प्रपेदे न पुनर्गतिम् ॥ KRT_4_0124cd  
योयं परापकरणाय सृजत्युपायं तेनैव तस्य नियमेन भवेद्विनाशः । KRT_4_0125ab  
धूमं प्रसौति नयनान्ध्यकरं यम[^0125-1]ग्निर्भूत्वाम्बुदः स शमयेत्सलिलैस्तमेव ॥ KRT_4_0125cd  
राजा श्रीललितादित्यः सार्वभौमस्ततोभवत् । KRT_4_0126ab  
प्रादेशिकेश्वरस्रुष्टुर्विधेर्बुद्धेरगोचरः ॥ KRT_4_0126cd  
प्रतापांशुच्छटाकूटैः पटवाससधर्मभिः । KRT_4_0127ab  
जम्बुद्वीपद्विपेन्द्रस्य येनातन्यत मण्डनम् ॥ KRT_4_0127cd  
नयाञ्जलिषु बद्धेषु राजभिर्विजयोद्यमे । KRT_4_0128ab  
पार्थिवः पृथुविक्रान्तिर्युधि क्रोधं मुमोच यः ॥ KRT_4_0128cd  
विनिःसरज्जनतया भयाद्गर्भानिवामुचन् । KRT_4_0129ab  
द्विषां वसतयो यस्य निशम्यास्कन्ददुन्दुभिम् ॥ KRT_4_0129cd  

[^0111-1]: A3 gloss ब्रह्मा जाड्यं विना.  

[^0111-2]: A3 gloss आदौ दृष्टः पश्चान्नष्टः.  

[^0126-1]: A3 gloss उच्चाटना.  

[^0117-1]: A3 gloss चन्द्रापीडः कृतयुगराजपङ्क्तिमध्ये.  

[^0117-2]: A3 gloss काकपदं कावछेदो । इति भाषया लिपिर्यथा +.  

[^0118-1]: A3 स्वर्गं विषदं(* विषादं).  

[^0119-1]: A3 भ्रातृदेहासुसुहृदा.  

[^0119-2]: Thus corr. by A3 from A1 उवाच.  

[^0119-3]: Thus A1; A3 मण्डलीं.  

[^0120-1]: A3 gloss सदृशं.  

[^0122-1]: A3 gloss अक्षिपदित्यर्थः.  

[^0123-1]: Thus corr. by A3 from मासैः.  

[^0123-2]: A3 gloss पुण्यनाशः.  

[^0124-1]: The text from here to नयनान्ध्यकरं यम in following verse has been supplied by A3 in space left by A1.  

[^0125-1]: See note to preceeding verse.  

[page 48]  



विलोलतिलकान्तैर्यः सनेत्राम्भोभिराननैः । KRT_4_0130ab  
निवापाञ्जलिदानानि द्विषां नारीरकारयत्[^0130-1] ॥ KRT_4_0130cd  
क्षितिं प्रदक्षिणयतो रवेरिव महीपतेः । KRT_4_0131ab  
जिगीषोः प्रायशस्तस्य यात्रास्वेव वयो ययौ ॥ KRT_4_0131cd  
करं पूर्वदिशो गृह्णन्प्रतापानलसंनिधौ । KRT_4_0132ab  
अन्तर्वेद्या[^0132-1]ं महाराजः स्वकीर्त्युष्णीषभ्ःद्बभौ ॥ KRT_4_0132cd  
कन्यानां यत्र कुब्जत्वं व्यधाद्गधिपुरे मरुत् । KRT_4_0133ab  
तत्रैव शंसनीयः स पुंसां चक्रे भयस्पृशम्[^0133-1] ॥ KRT_4_0133cd  
यशोवर्माद्रिवाहिन्याः क्षणात्कुर्वन्विशेषणम् । KRT_4_0134ab  
नृपतिर्ललितादित्यः प्रतापादियतां[^0134-1] ययौ ॥ KRT_4_0134cd  
मतिमान्कन्यकुब्जेन्द्रः प्र्त्यभात्कृत्यवेदिनाम् । KRT_4_0135ab  
दीप्तं यल्ललितादित्यं पृष्टं दत्त्वा न्यषेवत ॥ KRT_4_0135cd  
तत्सहायास्ततोप्यासन्निकाममभिमानिनः । KRT_4_0136ab  
कुसुमाकरतोप्युच्चैः सुरभिश्चन्दनानिलः ॥ KRT_4_0136cd  
श्रीयशोवर्मणः संधौ सांधिविग्रहको न यत् । KRT_4_0137ab  
नयं नियमनालेखे मित्रशर्मास्य चक्षमे ॥ KRT_4_0137cd  
सोभू[^0138-1]त्संधिर्यशोवर्मललितादित्ययोरिति । KRT_4_0138ab  
लिखितेनादिनिर्देशादनर्हत्वं विदन्प्रभोः ॥ युगलकम्[^0138-2]॥ KRT_4_0138cd  
सुदीर्घविग्रहाशान्तैः सेनानीभिरसूयितान्[^0139-1] । KRT_4_0139ab  
औचित्यापेक्षतां[^0139-2] तस्य क्षितिभृद्बह्वमन्यत ॥ KRT_4_0139cd  
[^0140-1]प्रीतः पञ्चमहाशब्दभाजनं तं व्यधत्त सः । KRT_4_0140ab  
यशोवर्मनृपं तं तु[^0140-2] समूलमुदपाटयत् ॥ KRT_4_0140cd  
अष्टादशानामुपरि प्राक्सिद्धानां तदुद्भवैः । KRT_4_0141ab  
कर्मस्थानैः स्थितिः प्राप्ता ततः प्रभृति पञ्चभिः ॥ KRT_4_0141cd  
महाप्रतीहारपीडा[^0142-1] स महासंधिविग्रहः । KRT_4_0142ab  
महाश्वशालापि महाभाण्डागारश्च पञ्चमः ॥ KRT_4_0142cd  
महासाधनभागश्चेत्येता यैराभिधाः श्रिताः । KRT_4_0143ab  
शाहिमुख्या येष्वभवन्नध्यक्षाः पृथिवीभुजः ॥ KRT_4_0143cd  
कविर्वाक्पतिराजश्रीभवभूत्यादिसेवितः । KRT_4_0144ab  
जितो ययौ यशोवर्मा तद्गुणस्तुतिवन्दिताम् ॥ KRT_4_0144cd  
लो,अमुaत्लमुa[^0145-1]कुब्जोर्वी यमुनापारतोस्य सा[^0145-2] । KRT_4_0145ab  
अभूदाकालि[^0145-3]कातीरं[^0145-2] गृहप्राङ्गनवद्वशे ॥ KRT_4_0145cd  
यशोवर्मानमुल्लङ्घ्य हिमाद्रिमिव जाह्नवी । KRT_4_0146ab  
उखेन प्राविशत्तस्य वाहिनी पूर्वसागरम् ॥ KRT_4_0146cd  
पश्यद्भिर्जन्मव[^0147-1]सुधां सेर्ष्याधारेणभर्त्सितैः । KRT_4_0147ab  
तन्मातङ्गैः कलिङ्गेभ्य[^0147-1]ः कथंचित्प्रस्थितं पथि ॥ KRT_4_0147cd  
आकृष्टलक्ष्मीपर्यङ्कदन्तिसख्यादिवागताः । KRT_4_0148ab  
अशिश्रयंस्तं निःशेषा दन्तिनो गौडमण्डलात् ॥ KRT_4_0148cd  
कटकेभघटाहस्तकृतवीचिकचग्रहः । KRT_4_0149ab  
अदृश्यताग्रगैस्तस्य गृहीतः पूर्ववारिधिः ॥ KRT_4_0149cd  
वनराजिश्यामलेन दिशं वैवस्वताङ्किताम्[^0150-1] । KRT_4_0150ab  
स प्रतस्थेब्धितीरेण तत्कृपाणेन[^0150-2] तु द्विषः ॥ KRT_4_0150cd  
तस्योर्ध्वजूटाः कार्णाटाः कृतप्रणतयोनयन् । KRT_4_0151ab  
सुवर्णकेतकीस्त्यक्त्वा प्रतापमवतंसताम् ॥ KRT_4_0151cd  
तस्मिन्प्रसङ्गे रट्टा[^0152-1]ख्या कर्णाटी चटुलेक्षणा । KRT_4_0152ab  
अपासीन्नृपतिर्भूत्वा पृथुश्रीर्द[^0152-2]क्षिणापथम् ॥ KRT_4_0152cd  
विन्ध्याद्रिमार्गाः पर्याप्ता निष्पर्यन्तप्रभावया । KRT_4_0153ab  
दुर्गयेव तया देव्या कृता निहतकण्टकाः ॥ KRT_4_0153cd  
ललितादियपादाब्जनखदर्पणमण्डले । KRT_4_0154ab  
स्वमूर्तिं वीक्ष्य संक्रान्तां प्रणता सापि पिप्रिये ॥ KRT_4_0154cd  

[^0130-1]: Thus corr. by A3 from A1 ॰कारयन्.  

[^0132-1]: A3 gloss प्रयागदेशे गङ्गायमुनयोरन्तरालभूमिरन्तर्वेदी.  

[^0133-1]: A3 gloss कुब्जत्वं.  

[^0134-1]: A3 प्रलयादित्यतां.  

[^0135-1]: A3 gloss सः मित्रशर्मा.  

[^0135-2]: युगलकम् added by A3.  

[^0139-1]: Thus corr. by later hand from A1 ॰तम्.  

[^0139-2]: Thus A G R; Edd. ॰पेक्षितां.  

[^0140-1]: A1 has left before this verse a blank space for four lines, writing in the middle न किंचित्पतितम्.  

[^0142-1]: Thus A G R; perhaps to be emended to ॰पीठं. Cf. महाप्रतीहारपीठाधिकारं iv.485.  

[^0145-1]: Thus corr. by later hand from A1 कान्य॰.  

[^0145-2]: तोस्य सा and कातीरं supplied by A3 in spaces left by A1.  

[^0145-2]: Thus A3; A1 अभूदशालि॰, altered by later hand to अभूदाशालि॰. 147.  

[^0145-1]: These words have been written twice by A1, at the end of fol.62(here struck out again) and at the head of fol. 63.  

[^0150-1]:  

[^0150-2]: A4 gives the notes यमत्रिद्वितां दक्षिणां दिशं and तस्य राज्ञः कृपाणेन खङ्गेन नु पुनर्द्विषो रिपवो वैवस्वताङ्कां दिशं प्रतस्थिरे इत्यर्थः.  

[^0152-1]: द्वा supplied by A3 in space left by A1.  

[^0152-2]: A1 पृथुश्रीदक्षि, corr. by later hand into ॰श्रीः.  

[page 49]  



तालीतरुतलाचान्तनारिकेरसुरोर्मयः[^0155-1] । KRT_4_0155ab  
कावेरीतीरपवनैस्तद्योधाः क्लममत्यजन् ॥ KRT_4_0155cd  
चन्दनाद्रे[^0156-1]स्तदास्कन्द[^0156-2]त्रासभ्रश्यदहिच्छलात् । KRT_4_0156ab  
श्रीखण्डद्रुमदोःषण्डा[^0156-3]न्मण्डलाग्रा[^0156-4] इवापतन् ॥ KRT_4_0156cd  
उत्तराश्मस्विव[^0157-1] पदं क्षिप्त्वा द्वीपेष्वविघ्नतः । KRT_4_0157ab  
स कुल्याया इवाम्भोधेः क्षिप्तं चक्रे गतागतम् ॥ KRT_4_0157cd  
तेनोब्धिवीचिनिर्घोषैरुद्गीतजयमङ्गलः । KRT_4_0158ab  
प्रतस्थे पश्चिमामाशां जिगीषूणामपश्चिमः ॥ KRT_4_0158cd  
आक्रम्य क्रमुकान्सप्त[^0159-1] कौण्कणान्सप्त ताप्यत् । KRT_4_0159ab  
तुरगानिव तिग्मांशोः[^0159-2] प्रतापस्तस्य पप्रथे ॥ KRT_4_0159cd  
पश्चिमाब्धेर्मरुद्व्यस्तवीचेराविर्भवन्त्यभूत् । KRT_4_0160ab  
द्वारका तस्य सैन्यानां प्रवेशौत्सुक्यदायिनी ॥ KRT_4_0160cd  
विन्ध्याद्रिस्तद्बलक्षुण्णधातुरेण्वावृता[^0161-1]म्बरः । KRT_4_0161ab  
प्रत्यभात्त्यक्तमर्यादः कोपताम्र इवोन्नमन् ॥ KRT_4_0161cd  
त्रिशतां दशनश्रेण्यस्तस्यावन्तिषु दन्तिनाम् । KRT_4_0162ab  
महाकालकिरीटेन्दुज्योत्स्नया खण्डिताः परम् ॥ KRT_4_0162cd  
सर्वतोदिक्कमालोक्य जितप्रायांस्ततो नृपान् । KRT_4_0163ab  
स प्राविशत्सुविस्तीर्णमपथेनोत्तरापथम् ॥ KRT_4_0163cd  
राजभिस्तस्य तत्रोग्रैः संग्रामोभूत्पदे पदे । KRT_4_0164ab  
कुलाद्रिभिरिवेन्द्रस्य पक्षच्छेदोद्यमस्पृशः ॥ KRT_4_0164cd  
काम्बोजानां वाजिशाला जायन्ते स्म हयोज्झिताः । KRT_4_0165ab  
ध्वान्तच्छलात्तद्विरुद्धैर्निरुद्धा महिषैरिव ॥ KRT_4_0165cd  
तुःखारा[^0166-1]ः शिखरश्रेणीर्यान्तः संत्यज्य वाजिवः । KRT_4_0166ab  
कुण्टभावं[^0166-2] तदुत्कण्ठां निन्युर्दृष्ट्वा हयाननान्[^0166-3] ॥ KRT_4_0166cd  
त्रीन्वारान्समरे जित्वा जितं मेने स मुम्मुनिम्[^0167-1] । KRT_4_0167ab  
सकृज्जयमरेर्वीरा मन्यन्ते हि घुणाक्षरम् ॥ KRT_4_0167cd  
चिन्ता न दृष्टा भौट्टानां[^0168-1] वक्त्रे प्रकृतिपाण्डुरे । KRT_4_0168ab  
वनौकसामि[^0168-2]व क्रोधः स्वभावकपिले मुखे ॥ KRT_4_0168cd  
तस्य प्रतापो दरदां न सेहेनारतं मधु । KRT_4_0169ab  
दरीणामोषधिज्योतिः प्रत्यूषार्क इवोदितः ॥ KRT_4_0169cd  
कस्तूरीमृगसंस्पर्शी धूतकुङ्कुमकेसरः । KRT_4_0170ab  
सैन्यसीमन्तिनीस्तस्य संचस्कारोत्तरानिलः ॥ KRT_4_0170cd  
शून्ये प्राग्ज्योतिषपुरे निर्जिहानं ददर्श सः । KRT_4_0171ab  
धूपधूमं वनप्लुष्टात्कालागुरुवनात्परम् ॥ KRT_4_0171cd  
मरीचिकावितीर्णार्णोविभ्रमे बालुकाम्बुधौ । KRT_4_0172ab  
तद्गजेन्द्रा महाग्राहसमूहसमतां ययुः ॥ KRT_4_0172cd  
तद्योधान्विगलद्धैर्यान्स्त्रीराज्ये स्त्रीजनोकरोत् । KRT_4_0173ab  
तुङ्गौ स्तनौ पुरस्कृत्य न तु कुम्भौ कवाटिनाम् ॥ KRT_4_0173cd  
स्त्रीराज्यदेव्यास्तस्याग्रे वीक्ष्य कम्पादिविक्रियाम् । KRT_4_0174ab  
संत्रासमभिलाषं वा निश्चिकाय न कश्चन ॥ KRT_4_0174cd  
उत्तराः कुरवोविक्षंस्तद्भयाज्जन्मपदपान् । KRT_4_0175ab  
उरगान्तकसंत्रासाद्विलानीव महोरगाः ॥ KRT_4_0175cd  
जयार्जितधनः सोथ प्रविवेश स्वमण्डलम् । KRT_4_0176ab  
भिन्नेभमौक्तिकापूर्णपाणिः सिंहः इवाचलम् ॥ KRT_4_0176cd  
जालंधरं लोहरं च मण्डलानीतराणि च । KRT_4_0177ab  
प्रसादीकृत्य विदधे राजत्वं सोनुजीविनाम् ॥ KRT_4_0177cd  
पराजयव्यञ्जनार्थं नना लिङ्गानि पार्थिवाः । KRT_4_0178ab  
उग्रेण ग्राहितास्तेन वहन्त्यद्यापि निर्मदाः ॥ KRT_4_0178cd  
बन्धमुद्राभिधानाय पञ्चाद्बाहू तदाज्ञया । KRT_4_0179ab  
तुरुष्का दधते व्यक्तं मूर्धानं चार्धमुण्डितम् ॥ KRT_4_0179cd  
क्षितिभृद्दक्षिनात्यानां तिर्यक्त्वज्ञापनाय सः । KRT_4_0180ab  
पुच्छं महीतलस्पर्शि चक्रे कौपीनवाससि ॥ KRT_4_0180cd  
न तत्पुरं न स ग्रामो न सा सिन्धुर्न सोर्णवः । KRT_4_0181ab  
न स द्वीपोस्ति यत्रासौ प्रतिष्ठां न विनिर्ममे ॥ KRT_4_0181cd  

[^0152-1]: Thus A3; A1 ॰रसोर्मयः.  

[^0156-1]: A3 gloss मलयात्.  

[^0156-2]: A3 gloss प्रसभमवमर्दनमास्कन्दः.  

[^0156-3]: A3 gloss श्रीखण्डद्रुनाः चन्दनवृक्षा एव दोष्पण्डाः भुजसमूहा यस्य सः तथाविधात्.  

[^0156-4]: A3 gloss खड्गाः.  

[^0157-1]: A2 gloss उत्तरणार्थ अश्मानः उत्तसदनानः ये कुल्यायां मध्ये भवन्ति; to this gloss A3 has added उटवटपल् इति भाषया.  

[^0159-1]: Thus A1; A3 क्रमुकश्यानान्कौ॰.  

[^0159-2]: Thus A3; A1 तिग्मांशुः.  

[^0162-1]: Thus corr. by A3; A1 ॰रणेवृता॰.  

[^0166-1]: A1 तु X खाराः; A3 G R भुस्दखाराः.  

[^0166-2]: Thus corr. by later hand from A1 ॰भावां.  

[^0166-3]: Thus A3; A1 ॰ननाम्.  

[^0167-1]: Thus A; misread दुस्सनिम् m G R and Edd. A4 gloss सुसेन् खान्. Cf.iii.332; v.516; vii. 2180 (C).  

[^0168-1]: Thus A1; corr. by later hand into भोट्टानां.  

[^0168-2]: A3 gloss वानराणां.  

[page 50]  



क्वचिच्चेष्टासमुचितं क्वचिच्च समयानुगम् । KRT_4_0182ab  
बाहुल्येन प्रतिष्ठानां स मानी[^0182-1] नाम संदधे ॥ KRT_4_0182cd  
मुनिश्चितपुरं चक्रे दिग्जये कृतनिश्चयः । KRT_4_0183ab  
सगर्वो[^0183-1] दर्पितपुरं कृतवा[^0183-2]न्कृतकेशवम् ॥ KRT_4_0183cd  
फलं गृह्णन्फलपुरं पर्णोत्सं पर्णमाददत् । KRT_4_0184ab  
क्रीडारामविहारं[^0184-1] च क्रीडन्राजा विनिर्ममे ॥ KRT_4_0184cd  
एकमूर्ध्वं नयद्रत्नमधः कर्षत्तथापरम् । KRT_4_0185ab  
बद्ध्वा[^0185-1] व्यधान्निरालम्बं स्त्रीराज्ये नृहरिं च सः ॥ KRT_4_0185cd  
दिगन्तरस्ये भूपाले तस्मिंस्तत्कर्मकृ[^0186-1]त्किल । KRT_4_0186ab  
पुरं विधाय तन्नाम्ना तत्को[^0186-1]पफलमन्व[^0186-2]भूत् ॥ KRT_4_0186cd  
ललिताख्ये[^0187-1] पुरे तस्मिन्नादित्याय स भूपतिः । KRT_4_0187ab  
सग्रामां कन्यकुब्जोर्वीमभिमानोर्जितो ददौ ॥ KRT_4_0187cd  
तेन हुष्कपुरे श्रीमान्मुक्तस्वामी व्यधीयत । KRT_4_0188ab  
बृहद्विहारो भूपेन सस्तूपश्च महात्मना ॥ KRT_4_0188cd  
एकां कोटिं गृहीत्वा स दिग्जयाय विनिर्गतः । KRT_4_0189ab  
भूतेशाय ददौ शुद्ध्यै कोटीरेकादशागतः ॥ KRT_4_0189cd  
स तत्र ज्येष्ठरुद्रस्य शिलाप्रासादयोजनम् । KRT_4_0190ab  
भूमिग्राम[^0190-1]प्रदानं च विदधे वसुधाधिपः ॥ KRT_4_0190cd  
चक्रे चक्रधरे[^0191-1] तेन वितस्ताम्भःप्रतारणम् । KRT_4_0191ab  
विनिर्मायारघट्टालीस्तांस्तान्ग्रामान्प्रयच्छता । KRT_4_0191cd  
सोखण्डिताश्मप्राकारं प्रासादान्तर्व्यधत्त च । KRT_4_0192ab  
मार्तण्डस्याद्भुतं दाता द्राक्षास्फीतं च पत्तनम् ॥ KRT_4_0192cd  
लोकपुण्ये पुरं[^0193-1] कृत्वा नानोपकरणावलीम् । KRT_4_0193ab  
प्रतिपादितवाञ्जिष्णुर्ग्रामैः[^0193-2] साकं स विष्णवे ॥ KRT_4_0193cd  
ततः परं[^0194-1] परीहासशीलो भूलोकवासवः । KRT_4_0194ab  
विहसद्वासवावासं परिहासपुरं[^0194-2] व्यधात् ॥ KRT_4_0194cd  
विरेजे राजतो देवः श्रीपरीहासकेशवः । KRT_4_0195ab  
लिप्तो रत्नाaकरस्वापे मुक्ताज्योतिर्मरैरिव ॥ KRT_4_0195cd  
नाभीनलिनलिञ्जल्कपुञ्जेनेवानुरञ्जितः । KRT_4_0196ab  
अचका[^0196-1]त्काञ्चनमयः श्रीमुक्ताकेशवो हरिः ॥ KRT_4_0196cd  
महावराहः शुशुभे काञ्चनं कवचं दधत् । KRT_4_0197ab  
पाताले तिमिरं हन्तुं[^0197-1] वहन्निव रविः[^0197-2] प्रभाः ॥ KRT_4_0197cd  
गोवर्धनधरो देवो राजतस्तेन कारितः । KRT_4_0198ab  
यो गोकुलपयः पूरैरिव पाण्डुरतां दधे ॥ KRT_4_0198cd  
चतुष्पञ्चाशतं हस्ता[^0199-1]न्रोपयित्वा महाशिलान् । KRT_4_0199ab  
ध्वजाग्रे दितिजारातेस्तार्क्ष्यस्तेन निवेशितः ॥ KRT_4_0199cd  
चक्रे बृहच्चतुःशालावृहच्चैत्यबृहज्जिनैः । KRT_4_0200ab  
राजा राजविहारं स विरजाः सततोर्जितम् ॥ KRT_4_0200cd  
तोलकानां सहस्राणि [^0201-1]चतुर्भिरधिकानि सः । KRT_4_0201ab  
अशीतिं निदधे हेम्नो मुक्ताकेशवविग्रहे ॥ KRT_4_0201cd  
तावन्त्येव सहरानि पलानां रजतस्य च । KRT_4_0202ab  
संधाय शुद्धधीश्चक्रे श्रीपरीहासकेशवम् ॥ KRT_4_0202cd  
रीतिप्रस्थसहस्रैस्तु तेन तावद्भिरेव सः । KRT_4_0203ab  
व्योमव्यापिवपुः श्रीमान्बृहद्बुद्धो व्यधीयत ॥ KRT_4_0203cd  
चतुःशालां च चैत्यं च तावता तावता व्यधात् । KRT_4_0204ab  
धनेनैवेति तस्यासन्पञ्च निर्मि[^0204-1]तयः समाः ॥ KRT_4_0204cd  
राजतान्क्वापि सौवर्णान्क्वापि देवान्विनिर्ममे । KRT_4_0205ab  
पार्श्वेषु मुख्यदेवानां पार्षदो[^0205-1] धनदोपमः ॥ KRT_4_0205cd  
कियन्ति तत्र रत्नानि ग्रामान्परिकरांस्[^0206-1]तथा । KRT_4_0206ab  
स प्रादादिति कः शक्तः परिच्छेत्तुमियत्तया ॥ KRT_4_0206cd  
अवरोधैरमात्यैश्च सेवकैश्च नरेश्वरैः । KRT_4_0207ab  
तत्र प्रतिष्ठाः शतशो विहिता भुवनाद्भुताः ॥ KRT_4_0207cd  

[^0182-1]: Thus corr. by A3 from A1 मुनी.  

[^0183-1]: A3 सदर्पो.  

[^0183-2]: A3 कृतधीः.  

[^0184-1]: A3 क्रीडाराजवि॰.  

[^0185-1]: Thus corr. by A3 from A1 बुद्धा.  

[^0186-1]: A4 पुरनिर्माणाधिकारी.  

[^0186-2]: त्को and न्व supplied A3.  

[^0187-1]: A2 gloss लितपुर.  

[^0190-1]: Thus corr. by later hand from A1 भूमिग्रामे.  

[^0192-1]: Thus A3; A1 ॰धरस्तेन.  

[^0193-1]: Thus corr. by A3 from A1 पुरे.  

[^0193-2]: Thus A3; A1 जिष्णुग्रामैः.  

[^0194-1]: Thus corr. by later hand from A1 ॰पारं.  

[^0194-2]: Over हासपुरं A2 from A1 तर्तुं.  

[^0194-3]: Thus G sec. manu; A रविप्रभाः.  

[^0199-1]: Thus corr. by later hand from A1 हस्ताद्रो॰.  

[^0203-1]: The words from चतुर्भिर॰ to सहस्राणि in the following verse have been omitted by A1 and supplied by A3 in margin.  

[^0205-1]: Thus A1; A3 पार्थिवो.  

[^0203-1]: Thus A3; A1 ॰करं तथा.  

[page 51]  



राज्ञी कमलवत्य[^0208-1]स्य कमलाहट्टकारिणी । KRT_4_0208ab  
राजतम् त्रिपुलाकारं कमालाकेशवं व्यधात् ॥ KRT_4_0208cd  
अमात्यो मित्रशर्मापि चक्रे मित्रेश्वरं हरम् । KRT_4_0209ab  
श्रीकय्यस्वामिनं चक्रे लाटः कय्याभिधो नृपः ॥ KRT_4_0209cd  
श्रीमान्कय्यविहारोपि तेनैव विदधेद्भुतः । KRT_4_0210ab  
भिक्षुः सर्वज्ञमित्रोभूत्क्रमाद्यत्र जिनोपमः ॥ KRT_4_0210cd  
तुःखार[^0211-1]श्चङ्कुणश्चक्रे स चङ्कुणविहारकृत् । KRT_4_0211ab  
भूपचित्तोन्नतं स्तूपं जिनान्हेममयांस्तथा ॥ KRT_4_0211cd  
ईशानदेव्या तत्पत्न्या खाताम्बु प्रतिपादितम् । KRT_4_0212ab  
सुधारसमि[^0212-1]व स्वच्छमारोग्याधायि रोगिणाम् ॥ KRT_4_0212cd  
ललितादित्य[^0213-1]भूभर्तुर्वल्लभा चक्रमर्दिका । KRT_4_0213ab  
सहस्राण्योकसां सप्त तत्र चक्रपुरं व्यधात् ॥ KRT_4_0213cd  
आचार्यो भप्पटो[^0214-1] नाम विदधे भप्पटेश्वरम् । KRT_4_0214ab  
अन्येपि रक्छटेशा[^0214-2]द्या बहवो बहुभिः कृताः ॥ KRT_4_0214cd  
अधिष्ठानान्तरेप्यत्र चङ्कुणेनाप्यमन्त्रिणा । KRT_4_0215ab  
सचैत्यः सुकृतोदारो विहारो निरमीयत ॥ KRT_4_0215cd  
भिषगीशानचन्द्राख्यः स्यालश्चङ्कुणमन्त्रिणः । KRT_4_0216ab  
विहारमकरोल्लब्ध्वा तक्षकानुग्रहाच्छ्रियम् ॥ KRT_4_0216cd  
एवं हेममयीमुर्वीं स कुर्वन्नुर्वरा[^0217-1]पतिः । KRT_4_0217ab  
गुणैरौदार्यशौर्याद्यैर्मघवानमलङ्घयत् ॥ KRT_4_0217cd  
हेलयापि विनिर्यान्ती वक्त्राद्वसुमतीपतेः । KRT_4_0218ab  
न कदाचन तस्याज्ञा देवैरप्युदलङ्घ्यत ॥ KRT_4_0218cd  
तथाहि पूर्वपाथोधेस्तटे सकटको वसन् । KRT_4_0219ab  
आनीयन्तां कपित्थानीत्यादिदेश स जातु चित् ॥ KRT_4_0219cd  
किंकर्तव्यतयान्धेषु[^0220-2] पुरोगेषु स्थितेष्वथ । KRT_4_0220ab  
उपानयत्[^0220-3]कपित्थानि द्विव्यः कोपि पुमान्पुरः ॥ KRT_4_0220cd  
अग्रादु[^0221-1]पायनं गृह्णन्कृतसंज्ञो भ्रुवा प्रभोः । KRT_4_0221ab  
कस्य त्वमिति पप्रच्छ प्रतीहारः प्रसृत्य तम् ॥ KRT_4_0221cd  
सोभ्यधात्तं कपित्थानि दत्त्वा राज्ञः । KRT_4_0222ab  
प्रहितोद्य महेन्द्रेण नन्दनोद्यानपालकः ॥ KRT_4_0222cd  
रहो महेन्द्रसंदिष्टं वक्तव्यं किंचिदस्ति मे । KRT_4_0223ab  
इति श्रुत्वा प्रतीहारं सभां चक्रे स निर्जनाम् ॥ KRT_4_0223cd  
ततो दिव्यः पुमानूचे शक्रस्त्वां वक्ति भूपते । KRT_4_0224ab  
क्षन्तव्यं पथ्यमप्येतत्सौजन्यान्निष्ठुरं वचः ॥ KRT_4_0224cd  
तुर्ये युगेपि भूपाल दिक्पाला अपि ते वयम् । KRT_4_0225ab  
विभृमो यत्प्रणम्याज्ञां श्रूयतां तत्र कारणम् ॥ KRT_4_0225cd  
पुरा ग्राम[^0226-1]गृहस्थस्य कस्यचित्पृथुसंपदः । KRT_4_0226ab  
जन्मान्तरे कर्मकरो हालिकोभूद्भवान्किल ॥ KRT_4_0226cd  
एकदा तस्य ते ग्रीष्मे वाहयित्वा महावृषान् । KRT_4_0227ab  
श्रान्तस्य निर्जलेरण्ये क्षीणप्रायमभूदहः ॥ KRT_4_0227cd  
ततः स्वाभिगृहात्क्षुत्तृट्खिन्नस्य भवतोन्तिकम् । KRT_4_0228ab  
वारिकुम्भीमपूपं च गृहीत्वा कश्चिदाययौ । KRT_4_0228cd  
निर्धौतपाणिपादस्त्वं भोक्तुं स्ंप्रस्तुतस्ततः ॥ KRT_4_0229ab  
विप्रं कण्ठगतप्राणमपश्यः पुरतोतिथिम् ॥ KRT_4_0229cd  
स त्वामवोचन्मा भुङ्क्ष्व[^0230-1] दुर्भिक्षोपहतस्य मे । KRT_4_0230ab  
कण्ठे यियासवः प्राणा वर्तन्ते भोजनं विना ॥ KRT_4_0230cd  
वारितः पार्श्वगेनापि तस्मै त्वं प्रीतिपूर्वकम् । KRT_4_0231ab  
पूपार्धं वारिकुम्भीं च प्रादाः प्रियमुदीरयन् ॥ KRT_4_0231cd  
पात्रे प्रसन्नचित्तस्य काले दानेन तेन ते । KRT_4_0232ab  
अखण्डितानामाज्ञानां शतमासीत्त्रिविष्टपे ॥ KRT_4_0232cd  
तेन वारिप्रदानेन वाञ्छामात्रेपि दर्शिते । KRT_4_0233ab  
प्रादुर्भवन्ति सुस्वादा नद्यो मरुपथेष्वपि ॥ KRT_4_0233cd  
सत्क्षेत्रप्रतिपादितः[^0234-1] प्रियवचोबद्धालवालावलिर्निर्दोषेण मनःप्रसादपयसा निष्पन्नसेकक्रियः । KRT_4_0234ab  
[^0234-1]दातुस्तत्तदभीप्सितं किल फलन्कालेतिबालोप्यसौ रजन्दानमहीरुहो विजयते कल्पद्रुमादीनपि ॥ KRT_4_0234cd  

[^0208-1]: Thus A1; A3 कमलदेव्य॰.  

[^0211-1]: A1 तु X खार॰.  

[^0211-2]: Thus corr. by A3 from A1 सुधासरमिव.  

[^0213-1]: Thus A3; A1 वल्लभादित्य॰. G R copy both readings, Edd. follow A3.  

[^0214-1]: Emended with Edd.; A भपटो.  

[^0214-2]: Thus A1; A3 कर्कदेशा॰.  

[^0217-1]: Thus corr. by A3 from A1 उर्वरी॰.  

[^0220-1]: A1; A2 ॰यार्तेषु.  

[^0220-2]: Thus corr. by A3 from A1 ॰नयन्कपि॰.  

[^0221-1]: A4 gloss राज्ञोग्रे इत्यर्थः.  

[^0226-1]: Thus corr. by later hand from A1 ग्रामे.  

[^0230-1]: Thus A3; A1 भुङ्क्ता(for भुङ्क्थाः ?).  

[^0234-1]: A3 ॰प्रतिरोपितः.  

[^0234-2]: A3 दत्ते तत्तदभीप्सितं किल फलं काले इत्यन्यादर्शे.  


[page 52]  



अल्पावशेषास्तास्त्वद्य सन्त्याज्ञास्तव भूपते । KRT_4_0235ab  
वचोलङ्घ्यं क्षपयतो यत्र तत्राविचारतः ॥ KRT_4_0235cd  
अपि चेतरभू[^0236-1]पालसुलभं महतः सतः । KRT_4_0236ab  
कस्माद्विचारशून्यत्वं तवापि हृदि रोहति ॥ KRT_4_0236cd  
दिनानि कतिचिद्यानि कश्मीरेषु घनागमे । KRT_4_0237ab  
जायन्ते तानि पूर्वाब्धौ फलानि शिशिरे कुतः ॥ KRT_4_0237cd  
विगाहसे दिशं यां यां तत्र तत्रैव तत्पतेः[^0238-1] । KRT_4_0238ab  
त्वदाज्ञाग्रहणे यत्नः पूर्वदानप्रभावतः ॥ KRT_4_0238cd  
आशां श्रितस्य माहेन्द्रीमाज्ञा स्वल्पापि तेधुना । KRT_4_0239ab  
गृहीता कथमप्येषा शक्रेणाभग्नशक्तिना ॥ KRT_4_0239cd  
विना प्रयोजनं मुख्यं तस्मादाज्ञास्त्वया[^0240-1] क्वचित् । KRT_4_0240ab  
नैवमेव पुनर्देया विरलाः सन्ति सा यतः ॥ KRT_4_0240cd  
इत्युक्त्वान्तर्हिते तस्मिन्भूपालो विपुलाशयः । KRT_4_0241ab  
चिन्तयन्दानमाहात्म्यं परं विस्मयमाययौ ॥ KRT_4_0241cd  
तत्ः प्रभृति तादृक्षयोग्यार्थप्राप्तिलालसः । KRT_4_0242ab  
परिहासपुरे चक्रे स्थिरां गुर्वीं स पर्विणीम् ॥ KRT_4_0242cd  
सहस्रभक्तमित्येवं प्रख्यातायां सदक्षिणम् । KRT_4_0243ab  
लक्षमेकोत्तरं भक्तपात्राणां यत्र दीयते ॥ KRT_4_0243cd  
अभिप्रायेण तेनैव पत्तनान्यूषरेषु सः । KRT_4_0244ab  
चक्रे यद्येषु तृष्णार्तः कश्चिज्जातु पिबेदपः ॥ KRT_4_0244cd  
संजग्राह स देशेभ्यस्तांस्तानन्तरविन्नरान् । KRT_4_0245ab  
विकचान्सुमनःस्तोमान्पादपेभ्य इवानिलः ॥ KRT_4_0245cd  
तेन कङ्कणवर्षस्य रससिद्धस्य सोदरः । KRT_4_0246ab  
चङ्कुणो नाम भुःखार[^0246-1]देशान्नी[^0246-2]तो गुणोन्नतः ॥ KRT_4_0246cd  
स रसेन समातन्वन्कोशे बहुसुवर्णताम् । KRT_4_0247ab  
पद्माकर इवाब्जस्य भूभृतोभूच्छुभावहः ॥ KRT_4_0247cd  
रुद्धः पञ्चनदे जातु दुस्तरैः सिन्धुसंगमैः । KRT_4_0248ab  
तटे स्तम्भित[^0248-1]सैन्योभूद्राजा चिन्तापरः क्षणम् ॥ KRT_4_0248cd  
ततोम्बुतरणोपायं सरिन्नीरं ससैनिकः । KRT_4_0249ab  
अगाधेम्भसि रोधःस्थश्चङ्कुणो मणिमक्षिपत् ॥ KRT_4_0249cd  
तत्प्रभावाद्द्विधाभूतं सरिन्नीरं ससैनिकः । KRT_4_0250ab  
उत्तीर्णो नृपतिस्तूर्णं परं पारं समासदत् ॥ KRT_4_0250cd  
मणिमन्थेन मणिना चङ्कुणोप्याचकर्ष तम् । KRT_4_0251ab  
सलिलं प्रागवस्थं च क्षणेन सरितामभूत् ॥ KRT_4_0251cd  
परिभाव्या[^0252-1]द्भुतं तत्स प्रशंसामुखराननः । KRT_4_0252ab  
प्रणयाच्चङ्कुणं राजा मणियुग्ममयाचत ॥ KRT_4_0252cd  
स तमाह स्म विहसन्कर्मेमौ कुरुते मणी । KRT_4_0253ab  
योग्यौ तस्य का शोभा विविधोत्कृष्टवस्तुषु[^0253-1] ॥ KRT_4_0253cd  
सामान्येष्वेव लभते सोत्कर्षं वस्तु संप्रथाम् । KRT_4_0254ab  
महत्सु तस्य का शोभा विविधोत्कृष्टवस्तुषु[^0254-1] ॥ KRT_4_0254cd  
प्रस्यन्दनं शिशिमणेर्ग[^0255-1]णयन्ति तावद्यावत्स्थितो जलनिधेः पुलिनैकदेशे । KRT_4_0255ab  
स[^0255-2] स्वीक्रियते यदि तेन[^0255-3] ततस्तदास्य स्यन्दः[^0255-4] स्फुरन्नपि न तत्सलिले विभाव्यः[^0255-3] ॥ KRT_4_0255cd  
इत्युक्त्वा विरते तस्मिन्राजा सस्मितमब्रवीत् । KRT_4_0256ab  
संभावयसि किं रत्नमाभ्यामभ्यधिकं मम ॥ KRT_4_0256cd  
अतो[^0257-1]धिकतरं यद्वा किंचित्त्वं[^0257-2] माम् पश्यसि । KRT_4_0257ab  
तदादाय प्रयच्छेदं निष्क्रयेण मणिद्वयम् ॥ KRT_4_0257cd  
ततो महान्प्रसादोयमित्युक्त्वा चङ्कुणोब्रवीत् । KRT_4_0258ab  
स्वायत्ते स्वामिनो रत्ने मह्यमिष्टं तु दीयताम् ॥ KRT_4_0258cd  
गजस्कन्धेधिरोप्यैतम्मागधेभ्यो यदाहृतम् । KRT_4_0259ab  
दत्त्वा सुगत[^0259-1]बिम्बं तज्जनोयमनुगृह्यताम् ॥ KRT_4_0259cd  
सलिकोत्तरणोपायो मणी देवेन गृह्यताम्[^0260-1] । KRT_4_0260ab  
संसारोत्तरणोपायः सुगतो मह्यमर्प्यताम् ॥ KRT_4_0260cd  

[^0236-1]: Thus A3; A1 चेतसि भूपाल सु॰.  

[^0238-1]: A4 gloss तद्दिक्पालस्य.  

[^0240-1]: Thus A3; A1 ॰दाञ्जा त्वया.  

[^0246-1]: A भु X3 ख्रर॰.  

[^0246-2]: Thus corr. by A3 from A1 ॰देशानीतो.  

[^0248-1]: Thus A1; A3 स्तिमित॰.  

[^0252-1]: A3 प्रतिभाव्या॰.  

[^0254-1]: A3 ॰त्कृष्टभूमिषु.  

[^0255-1]: A3 gloss चन्द्रकान्तस्य.  

[^0255-2]: A3 gloss शशिमणिः.  

[^0255-3]: A3 gloss जलनिधिना.  

[^0255-4]: Thus corr. by A3 from A1 स्यन्दं.  

[^0255-5]: Thus corr. by A3 from A1 वभाव्यः.  

[^0257-1]: Thus A3; A1 ततो.  

[^0257-2]: Thus A1; A3 in margin कोशे त्वं.  

[^0259-1]: A3 gloss बुद्ध.  

[^0260-1]: A2 gloss मणी एव संसारतरणोपाय इत्यारोपः । अत एव गुqह्यतामित्येकवचनान्तं क्रियापदम् मणी एव संसारतरणोपायस्त्व्यया गृह्यतामित्यन्वयः.  

[page 53]  



इति तेनार्थितो युक्त्या जिनबिम्बं ददौ नृपः । KRT_4_0261ab  
वाग्मिनां कस्य सामर्थ्यं परिपन्थयितुं वचः ॥ KRT_4_0261cd  
स्वविहारेथ भगवान्स तेन विनिवेशितः । KRT_4_0262ab  
कपिशाभिः सकाषाय इव यो भाति कान्तिभिः ॥ KRT_4_0262cd  
दृश्यतेद्यापि कटकैरायसैः परिवेष्टितः । KRT_4_0263ab  
गजस्कन्ध[^0263-1]निबद्धस्य सूचको[^0263-2] यस्य विष्टरः ॥ KRT_4_0263cd  
अभिप्रायानुसारेण प्रकटीकुरुते प्रियम् । KRT_4_0264ab  
अहो महाप्रभावाणां भूपतीनां वसुंधरा ॥ KRT_4_0264cd  
अशिक्षितं कदाचित्स स्वयं दमयितुं हयम् । KRT_4_0265ab  
निनायारण्यमेकाकी हयविद्याविशारदः ॥ KRT_4_0265cd  
दूरान्निर्मानुषे तत्र ललनां ललिताकृतिम् । KRT_4_0266ab  
एकां ददर्श गायन्तीम् नृत्यन्तीमपरामपि ॥ KRT_4_0266cd  
क्षणाच्च ते समापय्य गीतनृत्ते मृगीदृशौ । KRT_4_0267ab  
प्रणम्य किंचिद्गच्छन्त्यावपश्यद्दमयन्हयम् ॥ KRT_4_0267cd  
तुरगं तं समारुह्य तत्रागच्छद्दिने दिने । KRT_4_0268ab  
दृष्ट्वा तथैव ते कान्ते गत्वापृच्छत्सविस्मयः ॥ KRT_4_0268cd  
तमूचतुस्ते नर्तक्यावाचां देव[^0269-1]गृहाश्रिते । KRT_4_0269ab  
यः शूरवर्धमानोयं ग्रामस्तत्रावयोर्गृहम् ॥ KRT_4_0269cd  
इहत्यजीवनभुजां मातॄणामुपदेशतः । KRT_4_0270ab  
अस्मत्कुलेन[^0270-1] नियतं नृत्तमत्र[^0270-2] विधीयते ॥ KRT_4_0270cd  
रूढिः परंपरायाता सेयमस्मद्गृहे स्थिता । KRT_4_0271ab  
आवामन्योपि वा नात्र निमित्तं ज्ञातुमीश्वरः ॥ KRT_4_0271cd  
एवं वचस्तयोः श्रुत्वा नृपोन्येद्युः सविस्मयः । KRT_4_0272ab  
तदुक्त्या[^0272-1] मेदिनीं कृत्स्नां[^0272-2] कारुभिर्निरदारयत् ॥ KRT_4_0272cd  
दूरं[^0273-1] निर्हृतमृद्भिस्तैरथाद्राक्षीन्निवेदितम् । KRT_4_0273ab  
नृपतिः पिहितद्वारं जीर्णं देवगृहद्वयम् ॥ KRT_4_0273cd  
उद्घाटिताररिर्वर्णैः[^0274-1] पीठोत्कीर्णैर्निवेदितौ । KRT_4_0274ab  
अपश्यत्केशवौ तत्र रामलक्ष्मणनिर्मितौ ॥ KRT_4_0274cd  
परिहासहरेः पार्श्वे पृथक्कृत्वा शिलागृहम् । KRT_4_0275ab  
स रामस्वामिनः श्रीमान्प्रतिष्ठाकर्म निर्ममे ॥ KRT_4_0275cd  
देवोपि लक्ष्मणस्वामी तथैवाभ्यर्थ्य पार्थिवम् । KRT_4_0276ab  
चक्रमर्गिकया चक्रेश्वरपार्श्वे निवेशितः ॥ KRT_4_0276cd  
दिग्जये पुरुषः कश्चिद्वृत्तप्रत्यग्रनिग्रहः । KRT_4_0277ab  
अग्रे न्यक्षिपदात्मानं गजारूढस्य भूभुजः ॥ KRT_4_0277cd  
तं कृत्तपाणिघ्राणादिब्रणैः शोणितवर्षिणम् । KRT_4_0278ab  
त्राणार्थिनं कारुणिकः स्वोदन्तं पृष्टवान्नृपः ॥ KRT_4_0278cd  
स तस्मै सिकतासिन्धुसविधस्थस्य भूपतेः । KRT_4_0279ab  
प्रख्यातमूचे सचिवमात्मान[^0279-1]ं हितकारिणम् ॥ KRT_4_0279cd  
प्रणतिर्ललितादित्यनृपतेः क्रियतामिति । KRT_4_0280ab  
[^0280-1]हितं कथयतः स्वस्य निग्रहं च ततो नृपात् ॥ युग्मम् ॥ KRT_4_0280cd  
प्रतिजज्ञे च भूपेन ततस्तत्स्वामिनिग्रहः । KRT_4_0281ab  
रूढव्रणोगदंकारैः स चाकार्यत सत्कृतैः ॥ KRT_4_0281cd  
ततो विहितयात्रं तं स मन्त्री कृतसत्क्रियः । KRT_4_0282ab  
कदाचिदेवमवदद्विहने[^0282-1] जगतीभुजम् ॥ KRT_4_0282cd  
एवंविधस्य कायस्य राजन्यत्परिरक्षणम् । KRT_4_0283ab  
तत्र वैरविशुद्ध्याशा विडम्बयति गामियम् ॥ KRT_4_0283cd  
बाष्पैर्जलाञ्जलिं दत्त्वा दुःखाय च सुखाय च । KRT_4_0284ab  
कृतकृत्यो ध्रुवं जह्मा[^0284-1]मवमानहतानसून् ॥ KRT_4_0284cd  
अपकृत्याधिकं शत्रोरपकारं जयेन्मितम् । KRT_4_0285ab  
गम्भीरं प्रतिनद्येव निनादं नदतो गिरिः ॥ KRT_4_0285cd  
इतो मासैस्त्रिभिर्गम्या भूः प्राप्या त्वरितं कथम् । KRT_4_0286ab  
यदा वा प्राप्यते वैरी तदा तत्रैव किं वसेत् ॥ KRT_4_0286cd  
मासार्धलङ्घ्यं पन्थानं तस्मादुपदिशामि ते । KRT_4_0287ab  
गृहीता स[^0287-1] जलं गम्यश्चमूनां किं तु निर्जलः ॥ KRT_4_0287cd  
तद्भूमिजा बन्धवो मे न वक्ष्यन्ति तवदागमम् । KRT_4_0288ab  
सामात्यान्तःपुरो राजा छद्मनानेन गृह्यते ॥ KRT_4_0288cd  

[^0231-1]: Thus corr. by A3 from A1 यस्य.  

[^0263-1]: Thus emended with Edd. A1 ॰स्कन्द॰.  

[^0263-2]: Thus A1; A3 सूचकैर्यस्य.  

[^0270-1]:  

[^0270-2]: A4 glosses अस्मत्कुलजेन and देवगृहे.  

[^0272-1]: Thus corr. by A1 from तदुक्तौ; A3 ॰क्तां.  

[^0272-2]: Thus A3; A1 कृच्छ्रां.  

[^0273-1]: Thus A1; altered by later hand to दूरनि.  

[^0274-1]: A1 gloss अक्षरैः.  

[^0279-1]: Thus corr. by A3v from A1 ॰नाख्यातं.  

[^0280-1]: A4 gloss ललितादित्याय प्रणमं कुर्विति मदुक्तं हितमहितं श्रुत्वा तेन राज्ञा मम कर्णनासादयोवयवाः कृत्ताः.  

[^0282-1]: Thus A3; A1 ॰द्विजेन.  

[^0284-1]: Thus A3; A1 जह्नाद॰.  

[^0287-1]: A3 gloss पन्थाः.  

[page 54]  



इत्युक्त्वा सोकरोत्तस्य प्रवेशं बालुकार्णवे । KRT_4_0289ab  
पक्षे क्षीणे च कटको निस्तोयः समपद्यत ॥ KRT_4_0289cd  
तत्राप्यहानि द्वित्राणि वहन्नेवाभवन्नृपः । KRT_4_0290ab  
तृणार्तं वीक्ष्य सैन्यं च मन्त्रिणं तमभाषत ॥ KRT_4_0290cd  
उक्तकालाधिका यावद्वासरा गमिताः पथि । KRT_4_0291ab  
मुमूर्षु तृष्णया सैन्यम् तदध्वा शिष्यते कियान् ॥ KRT_4_0291cd  
ततो विहस्य सोवादीज्जिगीषो शेषमध्वनः । KRT_4_0292ab  
किं पृच्छत्यरिराष्ट्रस्य यमराष्ट्रस्य वा भवान् ॥ KRT_4_0292cd  
त्वं हि स्वामिहितायैव समुपेक्ष्य स्वजीवितम् । KRT_4_0293ab  
मृत्युवक्त्रं सकटको मया युक्त्या प्रविशितः ॥ KRT_4_0293cd  
नेदं मरुमंहीमात्रं भीमोयं बालुकार्णवः । KRT_4_0294ab  
नाम्भोत्र लभ्यते क्वापि कस्त्राता तेद्य भूपते ॥ KRT_4_0294cd  
श्रुत्वेति पृतना कृत्स्ना समभूद्वीतसौष्ठवा । KRT_4_0295ab  
करकाभ्रं[^0295-1]शितफला स्तम्भशेषेव शालिभूः ॥ KRT_4_0295cd  
संत्यक्तजीविताशानां भीरूणां क्रन्दितध्वनिम् । KRT_4_0296ab  
भुजमुद्यम्य शमयंस्ततो नृपतिरब्रवीत् ॥ KRT_4_0296cd  
अमात्य तव कृत्येन प्रीताः स्वामिहितैषिणः । KRT_4_0297ab  
मरावप्यत्र शीतार्ता इव रोमाञ्चिता वयम् ॥ KRT_4_0297cd  
अभेद्यसारे मयि तु व्यक्तमेवंविधोपि ते[^0298-1] । KRT_4_0298ab  
प्रयासः[^0298-2] कुण्ठतां यातो लोहं वज्रमणाविव ॥ KRT_4_0298cd  
मणिभ्रमाद्वह्नि[^0299-1]कणं गृह्णन्दग्धा इवाङ्गुलीः । KRT_4_0299ab  
त्वं मिथ्यावयवांल्लूनानद्य शोचिष्यसि ध्रुवम् ॥ KRT_4_0299cd  
निदेशेनै[^0300-1]व मे पश्य पयः सूतेद्य मेदिनी । KRT_4_0300ab  
रसितेनाम्बुवाहस्य रत्नं वैडूर्यभूरिव ॥ KRT_4_0300cd  
इत्युक्त्वा सोम्बु निष्क्रष्टुं कुन्तेनोर्वीं व्यदारयत् । KRT_4_0301ab  
उज्जिहीर्षुर्वितस्ताम्भः शूलेनेव त्रिलोचनः ॥ KRT_4_0301cd  
अथोज्जगाम पाताललक्ष्मीलीलस्मितच्छविः । KRT_4_0302ab  
रसातलात्सरित्साकं सैन्यानां जीविताशया ॥ KRT_4_0302cd  
तस्य सेनाचराणां सा क्लमं चिच्छेद वाहिनी । KRT_4_0303ab  
वृथाव्ययीकृताङ्गस्य मन्त्रिणस्तस्य चेप्सितम् ॥ KRT_4_0303cd  
लूनाङ्गोमङ्गलाशंसी स मन्त्री विफलश्रमः । KRT_4_0304ab  
स्वस्य भर्तुर्विवेशादौ नगरीमन्तक्रस्त[^0304-1]तः ॥ KRT_4_0304cd  
राञ्जापि कुटिलाचारो निगृह्य स महीपतिः । KRT_4_0305ab  
निजस्य मन्त्रिणस्तस्य तुल्यावस्थो व्यधीयत ॥ KRT_4_0305cd  
यथोपयोगं तेनैव स्थाने स्थाने प्रवर्तितः । KRT_4_0306ab  
अद्यापि कुन्तवाहिन्यः प्रवहन्त्युत्तरापथे ॥ KRT_4_0306cd  
सहस्रशः संभवन्तोप्यपरे भुवनाद्भुताः । KRT_4_0307ab  
अतिप्रसङ्गभङ्गेन तद्वृत्तान्ता न दर्शिताः ॥ KRT_4_0307cd  
यन्निःशब्दजला घनाश्मपरुषे देशेतिघोरारवा यच्चाच्छाः समये पयोदमलिने कालुष्यसंदूषिताः । KRT_4_0308ab  
दृश्यन्ते कुलनिम्नगा अपि परं दिग्देश[^0308-1]कालाविमौ तत्सत्यं महतामपि स्वसदृशाचारप्रवृत्तिप्रदौ ॥ KRT_4_0308cd  
कलेर्वायं प्रभावः स्यान्नरनाथासनस्य वा । KRT_4_0309ab  
यत्सोपिo भीमकलुषाः प्रवृत्तीः समदर्शयत् ॥ युग्मम्॥ KRT_4_0309cd  
अवरोधसखो राजा परिहासपुरे स्थितः । KRT_4_0310ab  
स जातु मदिराक्षीव सचिवानेवमन्वशात् ॥ KRT_4_0310cd  
कृतं प्रवरसेनेन यदेतत्प्रवरं पुरम् । KRT_4_0311ab  
तन्निर्दहथ मन्यध्वे मत्पुरस्येव[^0311-1] चेच्छ्रियम् ॥ KRT_4_0311cd  
घोरामलङ्घिताज्ञस्य श्रुत्वेत्याज्ञां महीपतेः । KRT_4_0312ab  
गत्वाश्व[^0312-1]घासकूटानि तेदहन्वातुलानके । KRT_4_0312cd  
हर्म्याग्राद्वीक्षमाणस्तद्वह्निज्वालोज्ज्वलाननः । KRT_4_0313ab  
उल्कामुख इवाभूत्स हर्षाट्टहाससितोत्कटः ॥ KRT_4_0313cd  
द्वेषादिवैकृतवतः प्रतिभासतेन्यो मिथ्यैव चित्रमधिको विशदात्मनोपि । KRT_4_0314ab  
चन्द्रादि पश्यति पुरो द्विगुणं प्रकृत्या तेजोमयं तिमिरदोषहतं हि चक्षुः ॥ KRT_4_0314cd  

[^0295-1]: A3 gloss दुष्टवर्षणं.  

[^0298-1]: Thus corr. by A3; A2 ॰मेवोविधोपि तु.  

[^0298-2]: Thus A3; A1 प्रयोगः.  

[^0299-1]: Thus corr. by A3 from A2 वज्जकणं.  

[^0300-1]: Thus Edd. and G sec. manu; A R and G prima manu दिनेशेनैव.  

[^0304-1]: A4 gloss ललितादित्य एव यमः.  

[^0308-1]: Thus corr. by A2 from A1 धिग्देश॰; A2 gloss दिशि देशः दिग्देशः स च कालश्च तौ.  

[^0311-1]: Thus A1; A3 मत्पुरस्यैव.  

[^0312-1]: Thus corr. by A3 from A1 गत्वाशुघास॰.  

[page 55]  



नैवं चेदेकमपि तत्पुरं प्रवरभूपतेः । KRT_4_0315ab  
असख्यपुरनिर्माता स विवेदाधिकं कुतः ॥ युग्मम्॥ KRT_4_0315cd  
क्षीणक्षैव्योथ निर्ध्याय नगरप्लोषकिल्विषम् । KRT_4_0316ab  
उष्णनिःश्वाससुहृदा पस्पर्शेनुशयाग्निना ॥ KRT_4_0316cd  
नत्कुर्वतेन्तःसुषिरा[^0317-1] गूढं[^0317-2] येनातनुक्षयम्[^0317-3] । KRT_4_0317ab  
दह्यन्ते[^0317-4] जीर्णतरवः कोटरस्थानला इव ॥ KRT_4_0317cd  
प्रातस्तमथ शोचन्तं सदुःखं वीक्ष्य मन्त्रिणः । KRT_4_0318ab  
चिन्तानिवर्तनायोचुः पुरप्लोषं मृषैव तत् ॥ KRT_4_0318cd  
श्रुतेप्रनष्टे नगरे निःशोकोभून्महीपतिः । KRT_4_0319ab  
स्वप्रान्तर्हारिते पुत्रे प्रबुद्धोग्र इव स्थिते ॥ KRT_4_0319cd  
कार्यं न जातु तद्वाक्यं यत्क्षीवेन मयोच्यते । KRT_4_0320ab  
तान्युक्तकारिणोमात्यान्प्रशंसन्निति सोब्रवीत् ॥ KRT_4_0320cd  
प्रियमनुचितं क्ष्मापण्यस्त्रीक्षणप्रभुरीश्वरो रमयति यतो धिक्तान्भृत्यान्स्ववृत्तिसुखार्थिनः । KRT_4_0321ab  
नृपमपथगं पान्ति प्रानानुपेक्ष्य निजामपि प्रसभमिह ये तैः पूतेयं महात्मभिरुर्वरी ॥ KRT_4_0321cd  
अतीन्द्रमपि माहात्म्यं राज्ञस्तस्याध्तिष्ठतः । KRT_4_0322ab  
अयमन्योपि दोषोभूदितरक्षितिपोचितः ॥ KRT_4_0322cd  
दत्त्वापि यत्स मध्यस्थं श्रीपरीहासकेशवम् । KRT_4_0323ab  
जघान तीक्ष्णपुरुषैस्त्रिग्राम्यां गौडपार्थिवम् ॥ KRT_4_0323cd  
गौडोपजीविनामासीत्सत्त्वमत्यद्भुतं तदा । KRT_4_0324ab  
जहुर्ये जीवितं धीराः परोक्षस्य प्रभोः कृते ॥ KRT_4_0324cd  
शारदादर्शनमिषात्कश्मीरान्संप्रविश्य ते । KRT_4_0325ab  
मध्यस्थदेवावसथं संहताः समवेष्टयन् ॥ KRT_4_0325cd  
दिगन्तरस्थे भूपाले प्रविवेक्षूनवेक्ष्य तान् । KRT_4_0326ab  
परिहासहरिं चक्रुः पूजकाः पिहिताaरिम् । KRT_4_0326cd  
ते रामस्वामिनं प्राप्य राजतं विक्रमोर्जिताः । KRT_4_0327ab  
परिहासहरिभ्रान्त्या चक्रुरुत्पाद्य रेणुशः ॥ KRT_4_0327cd  
तिलम् तिलं तं कृत्वा च चिक्षिपुर्दिक्षु सर्वतः । KRT_4_0328ab  
नगरान्निर्गतैः सैन्यैर्हन्यमानाः पदे पदे ॥ KRT_4_0328cd  
श्यामला रक्तसंसिक्तास्तेपतन्निहता भुवि । KRT_4_0329ab  
अञ्जनाद्रिदृषत्खण्डा धातुस्यन्दोज्ज्वला इव ॥ KRT_4_0329cd  
तदीयरुधिरासारैः समभूदुज्ज्वलीकृता । KRT_4_0330ab  
स्वामिभक्तिरसामान्या धन्या चेयं वसुंधरा ॥ KRT_4_0330cd  
वज्राद्वज्रकृतं भयं विरमति श्रीः पद्मरागाद्भवेन्नानाकारमपि प्रशसम्यति विषं गारुत्मतादश्मनः । KRT_4_0331ab  
एकैकं क्रियते प्रभावनियमात्कर्मेति[^0331-1] रत्नैः परं पुंरत्नैः पुनरप्र[^0331-2]मेयमहिमोन्नद्धरिन किं साध्यते ॥ KRT_4_0331cd  
क्वदीर्घकाललङ्घ्योध्वा शान्ते भक्तिः क्व च प्रभौ । KRT_4_0332ab  
विधातुरप्यसाध्यं तद्यद्गौडैर्विहितं तदा ॥ KRT_4_0332cd  
लोकोत्तर[^0333-1]स्वामिभक्तिप्रभावाणि पदे पदे । KRT_4_0333ab  
तादृशानि तदाभूवन्भृत्यरत्नानि भूभृताम् । KRT_4_0333cd  
राज्ञः प्रियो रक्षितोभूद्गौडराक्षसविप्लवे । KRT_4_0334ab  
रामस्वाम्युपहारेण श्रीपरीहासकेशवः ॥ KRT_4_0334cd  
अद्यापि दृश्यते शून्यं रामस्वामिपुरास्पदम् । KRT_4_0335ab  
ब्रह्माण्डं गौडवीराणां सनाथम् यशसा पुनः ॥ KRT_4_0335cd  
एवं नानाविधोदन्तैर्वासराः क्ष्मापतेर्ययुः । KRT_4_0336ab  
विरलाः स्वपुरे तस्य भूयांसस्तु दिगन्तरे ॥ KRT_4_0336cd  
अनन्याक्रा[^0337-1]न्तपृथिवीसमालोकनकौतुकी । KRT_4_0337ab  
अपारं प्रविवेशाथ पुनरेवोत्तरापथम् ॥ KRT_4_0337cd  
कर्तुं प्रभावजिज्ञासां प्रहितैर्धनदादिभिः । KRT_4_0338ab  
नैरृतैः सह वृत्तान्तास्तस्य ते ते तदाभवमन् ॥ KRT_4_0338cd  
नाद्यापि या भुवो दृष्टा जाने भानुकरैरपि । KRT_4_0339ab  
राज्ञस्तस्य बभूवाज्ञा तत्र[^0339-1] स्वैरविहारिणी ॥ KRT_4_0339cd  
चिरमज्ञातवृत्तान्तैर्मन्त्रिभिः प्रहितस्तनः । KRT_4_0340ab  
प्रत्यावृत्तस्तस्य पार्श्वाद्दूतस्तानेवमुक्तवान् ॥ KRT_4_0340cd  

[^0327-1]: A3 gloss अन्तश्छिद्राः.  

[^0327-2]: A3 gloss मध्ये एव.  

[^0327-3]: A3 gloss क्रियाविशेषणम्.  

[^0327-4]: A3 gloss कर्मकर्तरि लकारः स्वयमेव दह्यन्ते । अन्तश्छिद्राः पुरुषास्तत्कार्यं कुर्वते । येन कार्येण अतनुक्षयं यथा भवति तथा स्वयमेव दह्यन्ते । यथा कोटस्थाग्रयस्तरवस्वयमेव गूढं अन्तरेव दह्यन्ते ॥.  

[^0331-1]: Thus corr. by A3 from A1 कर्माति॰.  

[^0331-2]: Thus corr. by A3 from A1 परम॰.  

[^0333-1]: र supplied by A3.  

[^0337-1]: Thus corr. A3 from A1 अनन्यक्रा॰.  

[^0339] A3 तासु.  

[page 56]  



इत्यादिशति वः स्वामी कोयम् मोहो भवादृशाम् । KRT_4_0341ab  
क्ष्मामिमाम् मे प्रविष्ठस्य प्र[^0341-1]तीक्षध्वे यदागमम् ॥ KRT_4_0341cd  
नवं नवं प्रतिदिनं संत्यज्य विजयार्जनम् । KRT_4_0342ab  
स्वराष्ट्रं संप्रविष्टस्य किं कार्यं माम् पश्यथ ॥ KRT_4_0342cd  
विनिर्गतानां स्वभुवः सरितां सलिलाकरः । KRT_4_0343ab  
न निर्व्याज[^0343-1]जिगीषूणां दृश्यते ह्यवधिः क्वचित् ॥ KRT_4_0343cd  
तस्मादाचारसारं वो वक्ष्ये स्वविषयोचितम् । KRT_4_0344ab  
राज्यं तदनुसारेण निर्विघ्नं कुरुतानघाः ॥ KRT_4_0344cd  
अत्रस्थैः सर्वदा स्वभेदः प्रभविष्णुभिः । KRT_4_0345ab  
चार्वाकाणामिवैषां हि भयं न परलोकतः ॥ KRT_4_0345cd  
अपराधं विनाप्यत्र दण्ड्या गह्वरवासिनः । KRT_4_0346ab  
ते हि संभृतवित्ताः स्युर्दुर्भेद्या[^0346-1] दुर्गसंश्रयाः ॥ KRT_4_0346cd  
वर्षोपभोग्यान्यन्नानि क्षेत्रभूसंमिता वृषाः । KRT_4_0347ab  
ग्राम्याणां नातिरिच्यन्ते यथा कार्यं तथासकृत् ॥ KRT_4_0347cd  
श्रधिकीभूतवित्ता हि वत्सरेणैव ते भृशम् । KRT_4_0348ab  
भवेयुर्डामराः क्रूरा नृपाज्ञातिक्रमक्षमाः ॥ KRT_4_0348cd  
वस्त्रं स्त्रियः कुथा भोज्यमलंकारा हया गृहाः । KRT_4_0349ab  
आसाद्यन्ते यदा जातु ग्रामीणैर्नगरोचिताः ॥ KRT_4_0349cd  
मदाद्दुर्गाण्युपेक्ष्यन्ते संरक्ष्याणि यदा नृपैः । KRT_4_0350ab  
यदा चानन्तरज्ञत्वं तेषां भृत्येषु दृश्यते ॥ KRT_4_0350cd  
प्रदेशादेकतो रूढा यदा वृत्तिश्च शस्त्रिणाम् । KRT_4_0351ab  
अन्योन्योद्वाहसंबन्धैः कायस्थाः संहता यदि ॥ KRT_4_0351cd  
कर्मस्थानानि वीक्षन्ते क्ष्मापाः कायस्थवद्यदा । KRT_4_0352ab  
तदा निःसंशयं ज्ञेयः प्रजाभाग्यविपर्ययः ॥ चक्कलकम्॥ KRT_4_0352cd  
चेष्टानुसारेणोन्नीय गूढमाशयसंविदम् । KRT_4_0353ab  
मयोक्तं हृदये कार्यमन्तरं राजवीजिनाम् ॥ KRT_4_0353cd  
प्रत्यासत्तिं मदकरटिनो[^0354-1] दानगन्धेन वायुर्गर्जोद्भूतिं प्रकटितरुचिश्चञ्जलैवाम्बुदस्य । KRT_4_0354ab  
चेष्टा स्पष्टं वदति मतिमन्नैपुणोन्नेयतत्त्या जन्तोर्जन्मान्तरपरिचितां निश्चलां चित्तवृत्तिम् ॥ KRT_4_0354cd  
पुत्रः कुवलयादित्यो वज्रादित्यश्च मे समौ । KRT_4_0355ab  
भिन्नशीला तयोर्भ्रात्रोर्धीर्द्विमातुरयोः पुनः ॥ KRT_4_0355cd  
ज्यायान्रा[^0356-1]ज्येभिषेक्तव्यः[^0356-2] स च स्याद्बलवान्यदा । KRT_4_0356ab  
तस्याज्ञातिक्रमः कार्यो भवद्भिर्नियमात्तदा ॥ KRT_4_0356cd  
उत्सृजञ्जीवितं वापि राज्यं वापि स पार्थिवः । KRT_4_0357ab  
शोचनीयो न केनापि स्मरतेदं वचो मम ॥ KRT_4_0357cd  
कार्यः कनीयान्न नृपः प्रमादात्क्रियते यदि । KRT_4_0358ab  
नोल्लङ्घनीया तस्याज्ञा रक्ष्यश्च विषमोपि सः ॥ KRT_4_0358cd  
पौत्रेषु मे कनीयान्यो जयापीडोस्मि दारकः । KRT_4_0359ab  
पितामहसमो भूया इति वाच्यः स सर्वदा ॥ KRT_4_0359cd  
भर्तुर्गृहीतनैराश्याः साभिप्रायां प्रणम्य ताम् । KRT_4_0360ab  
आनर्चुः प्रश्चिमामाज्ञां ते बाष्पार्धकणत्यजः ॥ KRT_4_0360cd  
उवाच चङ्कुणो जातु संनिपत्याखिलाः प्रजाः । KRT_4_0361ab  
बाष्पैः पतिवियोगाग्नितप्तां सिञ्चन्वसुंधराम् ॥ KRT_4_0361cd  
राज्ये कुवलापीडो राजपुत्रोभिषिच्यताम् । KRT_4_0362ab  
सुगृहीताभिधो राजा गतः स सुकृती दिवम् ॥ KRT_4_0362cd  
ससृजे यस्य कृतिनो दैवतैह् कोशवृद्धये । KRT_4_0363ab  
रससिद्धिरकस्मान्मे यस्मात्सास्तमुपागता ॥ KRT_4_0363cd  
दूरस्थोपि हि भूभृत्स भाग्यशक्त्या कयाचन । KRT_4_0364ab  
कार्याणि घटयन्नासीद्दुर्घटान्यपि हेलया ॥ KRT_4_0364cd  
अम्भोजानि घनाघनव्यवहितोप्युल्लाघयत्यंशुमान्दूरस्थोपि पयोधरोतिशिशिरस्पर्शं करोत्यातपम् । KRT_4_0365ab  
शक्तिः काप्यपरिक्षतास्ति महतां स्वैरं दविष्ठ्यान्यहो यन्माहात्मयवशेन यान्ति घटनां कार्याणि निर्यन्त्रणाम्[^0365-1] ॥ KRT_4_0365cd  
सैकादशदिनान्सप्त मासान्षट्त्रिंशतं समाः । KRT_4_0366ab  
एवमाह्लाद्य स महीं प्रजाचन्द्रोस्तमाययौ ॥ KRT_4_0366cd  

[^0341-1]: The words from प्रतीक्ष्यध्वे to संप्रविष्टस्य in the following verse have been omitted by A1 and supplied in margin by A3.  

[^0343-1]: Thus corr. by later hand from A1 निर्व्याजं.  

[^0346-1]: Thus A1; altered by later hand to दुर्भेदा which is found in R G.  

[^0354-1]: A3 gloss करटी हस्ती.  

[^0356-1]: A4 gloss कुवलयापीडः.  

[^0356-2]: Emended; A षिक्तव्यः.  

[^0365-1]: Thus corr. by A3 from A1 ॰यन्त्रणम्.  

[page 57]  



तुषारवर्षैर्वेहलैस्तमकाण्डनिपातिभिः । KRT_4_0367ab  
आर्याणकाभिधे देशे विपन्नं केचिदूचिरे ॥ KRT_4_0367cd  
राजप्रष्टां[^0368-1] प्रित्ष्ठां स सक्षितुं चिरसंचिताम् । KRT_4_0368ab  
संकटे क्वापि दहनं प्राविक्षदिति केचन ॥ KRT_4_0368cd  
केषांचित्तु मते भूभृद्दवीयस्युत्तरापथे । KRT_4_0369ab  
सोमर्त्यसुलभां भूमिं प्रविष्टः कटकान्वितः ॥ KRT_4_0369cd  
अत्यद्भुतानि कृत्यानि श्रुतान्यस्य यथा किल । KRT_4_0370ab  
विपत्तिरपि भुयुभर्तुस्तथैवात्यद्भुता श्रुता ॥ KRT_4_0370cd  
यातोस्तं द्युमणिः पयोधिसलिलं कैश्चित्प्रविष्टोपरैः संप्राप्तो दहनं गतः किल परैर्लोकान्तरं कीर्त्यते । KRT_4_0371ab  
जायन्ते महतामहो निरुपमप्रस्थानहेवाकिनां निःसामान्यमहत्त्वयोगपिशुना वार्ता विपत्तावपि ॥ KRT_4_0371cd  
ततः कुवलयापीडो भेजे कुवलये[^0372-1]शताम् । KRT_4_0372ab  
जातः कमलदेव्या यः श्रीमाज्शक्र इवादितेः ॥ KRT_4_0372cd  
त्यागेन चक्रे विशदाम् योनुरक्तां नृपश्रियम् । KRT_4_0373ab  
महोरगस्त्वचमिव स्वभावमलिनामपि ॥ KRT_4_0373cd  
भ्रात्रा तुल्यप्रभावेण कंचित्कालं हृतप्रभः । KRT_4_0374ab  
स हुताशोष्मणाक्रान्तः प्रदीप इव नारुचत् ॥ KRT_4_0374cd  
भृङ्गैरिवानुगैर्दानलोभात्पर्यायवृत्तिभिः । KRT_4_0375ab  
श्रीदुःस्थाभूत्तयोरन्तर्मत्तेभकटयोरिव ॥ KRT_4_0375cd  
अथोभयधनादायिभृत्यचक्रिकया[^0376-1] समम् । KRT_4_0376ab  
राजा कुवलयापीडो बभञ्जानुजमञ्जसा ॥ KRT_4_0376cd  
राज्यं निष्कण्टकं कृत्वा ततः प्राप्तबलो नृपः । KRT_4_0377ab  
दिग्जयायोर्जितक्रान्तिः सोभूत्संभृतसाधनः ॥ KRT_4_0377cd  
एकस्तस्मिन्क्षणे मन्त्री तस्याज्ञामुदलङ्घयत् । KRT_4_0378ab  
स्मरन्वा तत्पितुर्वाचं भजन्वा दर्पविक्रियाम् ॥ KRT_4_0378cd  
प्राप्तायामथ यामिन्यां तल्पे कोपाकुलो नृपः । KRT_4_0379ab  
तमाज्ञातिक्रमं धायन्न निद्रां क्षणमप्यगात् ॥ KRT_4_0379cd  
ए[^0380-1]वं कृतागसं हन्तुं सस्पृहस्य तदाश्रयात् । KRT_4_0380ab  
बहवः प्रत्यभासन्त वध्यास्तस्योद्यतक्रुधः ॥ KRT_4_0380cd  
विचारशैaल्मथिता तस्य चित्तमहोदधेः । KRT_4_0381ab  
प्रकोपकालकूटस्य पश्चाच्छमसुधोदगात् ॥ KRT_4_0381cd  
दध्यौ सोथ गतक्रोधः प्रवृद्धः प्राणिसंक्षयः । KRT_4_0382ab  
एतावान्कस्य नु कृते कर्तव्यः प्रत्यभान्मम ॥ KRT_4_0382cd  
अकार्याण्यपि पर्याप्य कृत्वापि वृजिनार्जनम् । KRT_4_0383ab  
विधीयते हितं यस्य स[^0383-1] देहः कस्य सुस्थिरः ॥ KRT_4_0383cd  
कृतघ्नस्यास्य कायस्य हेतोरगलितस्मृतेः । KRT_4_0384ab  
हन्तव्याः कस्य पन्थानः प्रतिभान्त्यनपायिनः ॥ KRT_4_0384cd  
विदन्ति जन्तवो हन्त पश्यमानस्य नात्मनः । KRT_4_0385ab  
अवस्थां कालसूदेन कृतां तां तां क्षणे क्षणे ॥ KRT_4_0385cd  
ह्यः पश्यद्भिरकारणस्मितसितं पाथोजकोशाकृति श्मश्रूद्भेद[^0386-1]कठोरमद्य रभसादुत्तप्तताम्रप्रभम् । KRT_4_0386ab  
प्रातर्जीर्णवलक्षकेशविकृतं वृद्धाजशीर्षोपमं वक्त्रं नः परिहस्यते ध्रुवमिदं भूतैश्चिरस्थायुभिः ॥ KRT_4_0386cd  
इत्याद्यनित्यताचिन्तादत्तशान्तिसुखादरः । KRT_4_0387ab  
राज्यं संत्यज्य स वनं प्लक्षप्रस्रवणं[^0387-1] ययौ ॥ KRT_4_0387cd  
गच्छ भद्र वनायैव तपस्याधीयतां मनः । KRT_4_0388ab  
सापायाः क्षणभङ्गिन्य एवंप्राया विभूतयः ॥ KRT_4_0388cd  
तेन संत्यजता राज्यं लिखितेन निजासने । KRT_4_0389ab  
वैराग्यवासनोत्सेकः श्लोकेनानेन सूचितः ॥ KRT_4_0389cd  
अभग्नशमसंवेगलब्धसिद्धिर्नराधिपः । KRT_4_0390ab  
श्रीपर्वतादावद्यापि भव्यानामेति दृक्पथम् ॥ KRT_4_0390cd  
तथा याते पुत्रे मित्रशर्मा[^0391-1] शुचान्वितः । KRT_4_0391ab  
वितस्तासिन्धुसम्भेदे सभार्यो जीवितं जहौ । KRT_4_0391cd  
राज्यं समां समासार्धां कृत्वा स वसुधाधिपः । KRT_4_0392ab  
निःश्रेय्तसाप्तिनिःश्रेणीं सुधीः सिद्धिं समासदत् ॥ KRT_4_0392cd  

[^0368-1]: Thus A1; A3 ॰प्रष्ठः.  

[^0371-1]: Thus corr. by A3 from A1 परो॰.  

[^0372-1]: Thus corr. by A2 from A1 भूवलयो॰; A2 adds the gloss को भूमेः वलयः कुवलयः.  

[^0376-1]: A चिक्कि॰.  

[^0380-1]: This and the following verse have been omitted by A1 and supplied in margin A3.  

[^0383-1]: A3 देहं तत्कस्य सुस्थिरम्.  

[^0386-1]: Thus A3; A1 श्मश्रूद्बोध॰.  

[^0387-1]: A4 gloss मन्त्री.  

[page 58]  



वज्रादित्यो बप्पियको ललिताधित्य[^0393-1] इत्यपि । KRT_4_0393ab  
ख्यातोथ भूभृदभवद्यन्माता चक्रमर्दिका ॥ KRT_4_0393cd  
स क्रूरचरितो भ्रातुः प्रहाज्लादविधायिनः । KRT_4_0394ab  
सुधांशोरिव दुर्वासा नूनं[^0394-1] विसदृशोभवत् ॥ KRT_4_0394cd  
परिहासपुरात्पित्र्यां नानोपकरणावलीम् । KRT_4_0395ab  
स जहार दुराचारो भूभृल्लोभवशंवदः ॥ KRT_4_0395cd  
रागिणो भूमिपालस्य भूयस्योन्तःपरस्त्रियः । KRT_4_0396ab  
बीजाश्वस्येव बडवास्तास्ताः समभवन्प्रियाः ॥ KRT_4_0396cd  
विक्रयेण प्रयच्छन्स म्लेच्छेभ्यः प्रुरुषान्बहून् । KRT_4_0397ab  
म्लेच्छोचिताम् व्यवहृतिं प्रावर्तयत मण्डले ॥ KRT_4_0397cd  
सप्ताब्दान्वसुधाम् भुक्त्वा सोतिसंभोगजन्मना । KRT_4_0398ab  
जगाम संक्षयं क्ष्माभृत्क्षयरोगेण किल्विषी ॥ KRT_4_0398cd  
तस्मान्मञ्जरिकादेव्यां जातो राजा प्रजान्तकः । KRT_4_0399ab  
ततः पृथिव्यापीडोभूत्समासाश्चतुरः समाः ॥ KRT_4_0399cd  
जातो मम्माभिधानायां राज्यं नैव व्यराजत । KRT_4_0400ab  
संग्रामापीडनामाथ तमुत्पाद्याभवन्नृपः ॥ KRT_4_0400cd  
भ्रातरौ तौ समासाद्य राज्यं नैव व्यराजत । KRT_4_0401ab  
हेमन्तशिशिरावाप्य चण्डांशोरिव मण्डलम् ॥ KRT_4_0401cd  
शान्तेथ संग्रामापीडे कनीयान्बप्पियात्मजः । KRT_4_0402ab  
राजा श्रीमाञ्जयापीडः प्राप राज्यं ततः क्रमात् ॥ KRT_4_0402cd  
पितामहसमो भूयादित्यमात्यवचः स्मरन् । KRT_4_0403ab  
जिगीषुः संभृतबलो दिग्जयाय स निर्ययौ ॥ KRT_4_0403cd  
स्वदेशादेव नयविद्वशं नीतैः समं नृपैः । KRT_4_0404ab  
वृद्धान्पप्रच्छ निर्गच्छन्कश्मीरद्वारगोचरान् ॥ KRT_4_0404cd  
पितामहस्य नः सैन्यं कियन्निर्गच्छतोभवत् । KRT_4_0405ab  
इति ब्रूताद्य यात्रासु यूयं संख्यातसैनिकाः ॥ KRT_4_0405cd  
कृतस्मितास्तमूचुस्ते किं प्रश्नेनामुना प्रभो । KRT_4_0406ab  
वस्तु कश्चिदतिक्रान्तं नानुकर्तुं क्षमोधुना ॥ KRT_4_0406cd  
कर्णीरथानां तस्यासीत्सपादं लक्षमीशितुः । KRT_4_0407ab  
अशीतिस्तु सहस्राणि देवस्याद्य जयोद्यमे ॥ KRT_4_0407cd  
तदाकर्ण्य जयापीडो बहु मेने न निर्जयम् । KRT_4_0408ab  
क्षिप्रं क्षितेः संकुचन्त्याः कालस्य बलवत्तया ॥ KRT_4_0408cd  
जिगीषोः क्ष्माभुजस्तस्य भावमालोक्य तादृशम् । KRT_4_0409ab  
दधुर्भावज्ञताम् वृद्धा ललितादित्यभूपतेः ॥ KRT_4_0409cd  
तस्य दूरप्रयातस्य स्यालो जज्जाभिधो बलात् । KRT_4_0410ab  
द्रोहेणाक्रम्य कश्मीरान्स्वयं भेजे नृपासनम् ॥ KRT_4_0410cd  
दिने दिने राजसैन्यात्स्वदेशस्मारिणस्ततः । KRT_4_0411ab  
सैनिकाः संन्य[^0411-1]वर्तन्त स्वामिभक्तिप्राङ्मुखाः ॥ KRT_4_0411cd  
प्रख्यापयिष्यन्स्वामेव शक्तिं परिकरं विना । KRT_4_0412ab  
निश्चिकाय जयापीडो युक्तां कांचित्तु संविदम् ॥ KRT_4_0412cd  
अभङ्गुरास्तेभिमानास्तस्यैवासन्मनस्विनः । KRT_4_0413ab  
अत्यर्वर्तत यैरेष वैधात्रीरपि वामताः ॥ KRT_4_0413cd  
स विसृज्य भुवं स्वाम् स्वाम् स मनोजवान् । KRT_4_0414ab  
प्रयागमगमत्सैन्यैः परिमेयैर्निजैः समम् ॥ KRT_4_0414cd  
तत्रावशिष्टानुच्चित्य वाजिनः स मनोजवान् । KRT_4_0415ab  
द्विजेभ्यो लक्षमेकोनं प्रददौ भूरिदक्षिणम् ॥ KRT_4_0415cd  
संपूर्णमन्यो लक्षं यः प्रदद्यादत्र वाजिनाम् । KRT_4_0416ab  
तन्मुद्रयेयं मम्नुद्रा विनिवार्येत्युदीर्य च ॥ KRT_4_0416cd  
श्रीजयापीडदेवस्येत्यक्षरैरुपलक्षिताम् । KRT_4_0417ab  
दिग्देशगामिनो मुद्रां गाङ्गस्य पयसो ददौ ॥ KRT_4_0417cd  
तन्मुद्राङ्कं पयः पीत्वा गाङ्गमद्यापि निर्मलम् । KRT_4_0418ab  
चित्ते प्रवर्धते तापो भूपानामभिमानिनाम् ॥ KRT_4_0418cd  
स्वदेशगम्नानुज्ञां सैन्यस्याप्तमुखेन[^0419-1] सः । KRT_4_0419ab  
दत्त्वा[^0419-2] निशायामेकाकी निययौ कटकान्तरम् ॥ KRT_4_0419cd  
मण्डलेषु नरेन्द्राणां पयोदानामिवार्यमा । KRT_4_0420ab  
गौडराजाश्रयं गुप्तं जयन्ताख्येन भूभुजा ॥ KRT_4_0420cd  
प्रविवेश क्रमेणाथ नगरं पौण्ड्रवर्धनम् । KRT_4_0421ab  
यस्मिन्[^0421-1]सौराज्यरम्याभिः प्रीतः[^0421-1] पौरविभूतिभिः ॥ KRT_4_0421cd  

[^0393-1]: A3 ललितापीड.  

[^0394-1]: A3 दूरं.  

[^0400-1]: Thus A1 R G; वत्सरान्.  

[^0411-1]: Thus A3; A1 स्वा न्यवर्तन्त.  

[^0419-1]: Thus corr. by A3 from A1 ॰प्तसुक्योथ सः.  

[^0419-2]: Thus corr. by A3 from A1 कृत्वा(?).  

[^0422-1]: Thus corr. by A3 from A1 तस्मि॰ and प्रीतिं.  

[page 59]  



लास्यं स द्रष्टुम[^0422-1]विशत्कार्तिकेयनिकेतनम् । KRT_4_0422ab  
भरतानुगमा[^0422-2]लक्ष्यनृत्तगीतादिशास्त्रवित् ॥ KRT_4_0422cd  
ततो देवगृहद्वारशिलामध्यास्त स क्षणम् ।[^0423-1] KRT_4_0423ab  
... ... ... ... ... ... ... ... ... ... ... ॥ KRT_4_0423cd  
तेजोविशेषचकितैर्जनैः परिहृतान्तिकम् । KRT_4_0424ab  
नर्तकी कमला नाम कान्तिमन्तं ददर्श तम् ॥ KRT_4_0424cd  
असामान्याकृतेः पुंसः सा ददर्श सविस्मया । KRT_4_0425ab  
अंसपृष्ठेन[^0425-1] धावन्तं करं तस्यान्तरान्तरा ॥ KRT_4_0425cd  
अचिन्तयत्ततो गूढं चरन्नेष भवेद्भुवम् । KRT_4_0426ab  
राजा वा राजपुत्रो वा लोकोत्तरकुलोद्भवः ॥ KRT_4_0426cd  
एवं[^0427-1] महीतु[^0427-2]मभ्यासः पृष्ठस्थाः पर्णवीटिकाः । KRT_4_0427ab  
अंसपृष्ठेन येनायं लसत्पाणि[^0427-3]ः प्रतिक्षणम् ॥ KRT_4_0427cd  
लोलश्रोत्रपुटो मदोत्कमधुपापातात्ययोपि द्विपः सिंहोस[^0428-1]त्यपि पृष्ठतः करिकुले व्यावृत्य विप्रेक्षिता । KRT_4_0428ab  
मेघौन्मुख्यशमेप्यशान्तवदनोद्गीर्णस्वरो बर्हिणश्चेष्टानां विरमेन्न हेतुविगमेप्यभ्यासदीर्घा स्थितिः ॥ KRT_4_0428cd  
इत्यन्तश्चिन्तयन्ती सा कृत्वा संक्रान्तसंविदम् । KRT_4_0429ab  
सखीमभिन्नहृदयां विससर्ज तदन्तिकम् ॥ KRT_4_0429cd  
प्राग्वत्पृष्ठं गते पाणौ पूगख्ण्डांस्तयार्पितान् । KRT_4_0430ab  
वक्त्रेक्षिपज्जयापीडः परिवृत्य ददर्श ताम् ॥ KRT_4_0430cd  
भ्रूसंज्ञयासि कस्य त्वं पृष्टाया इति सुभ्रुवः । KRT_4_0431ab  
ददत्या[^0431-1] वीटिकास्तस्या वृत्तान्तमुपलब्धवान् ॥ KRT_4_0431cd  
तथा जनितदाक्षिण्यतैस्तैर्मधुरभाषितैः । KRT_4_0432ab  
सख्याः समाप्तनृत्ताया निन्ये स[^0432-1] वसतिं शनैः ॥ KRT_4_0432cd  
अग्राम्यपेशलालापा तथा तं सा विलासिनी । KRT_4_0433ab  
उपाचरत्परार्ध्यश्रीः सोप्यभूद्विस्मितो यथा ॥ KRT_4_0433cd  
ततः शशाङ्कधवले संजाते रजनीमुखे । KRT_4_0434ab  
पाणिनालम्ब्य भ्रूपालं शय्यावेश्म विवेश सा ॥ KRT_4_0434cd  
ततः काञ्चनपर्यङ्कशायी मैरेयमत्तया । KRT_4_0435ab  
तथार्थितोपि शिथिलं विदधे नाधरांशुकम् ॥ KRT_4_0435cd  
प्रवेशयन्निदं बृहद्वक्षस्ताम् सत्रपां ततः । KRT_4_0436ab  
दीर्घबाहुः समाश्लिष्य स शनैर्दमब्रवीत् ॥ KRT_4_0436cd  
न त्वं पद्मपलाशाक्षि न मे हृदयहारिणी । KRT_4_0437ab  
किं तु कालानुरोधोयं सापराधं करोति माम् ॥ KRT_4_0437cd  
दासस्तवायं कल्याणि गुणैः क्रीतोस्म्यकृत्रिमैः । KRT_4_0438ab  
अचिराज्ज्ञातवृत्तान्ता ध्रुवं दाक्षिण्यमेष्यसि ॥ KRT_4_0438cd  
कार्यशेषमनिष्पाद्य सज्जं मानिनि कंचन । KRT_4_0439ab  
अभोगे कृतसंकल्पं सुखानां त्वमवेहि माम् ॥ KRT_4_0439cd  
तामेवमुक्त्वा पर्यङ्कं साङ्गुलीयेन पाणिना । KRT_4_0440ab  
वादयन्नि[^0440-1]व निःश्वस्य श्लोकमेतं पपाठ सः ॥ KRT_4_0440cd  
असमाप्तिजिगीषस्य स्त्रीचिन्ता का मनस्विनः । KRT_4_0441ab  
अनाक्रम्य जगत्कृत्स्नं[^0441-1] नो संध्यां भजते रविः ॥ KRT_4_0441cd  
श्लोकेनात्मगतं तेन पठितेन महीभुजा । KRT_4_0442ab  
सा कलाकुशलाज्ञासीन्महान्तं कंचिदेव तम् ॥ KRT_4_0442cd  
गन्तुकामं च तं प्रातर्नृपं प्रणयिनी बलात् । KRT_4_0443ab  
अर्थयित्वा चिरं[^0443-1] कालमप्रस्थानमयाचत ॥ KRT_4_0443cd  
एकदा वन्दितुं संध्यां प्रयातः सरितस्तट[^0444-1]म् । KRT_4_0444ab  
शिरायातो गृहं तस्या ददर्श भृशविह्वलम्[^0444-2] ॥ KRT_4_0444cd  
किमेतदिति पृष्टाय तमूचे सा शिचिस्मिता । KRT_4_0445ab  
सिंहोत्र सुमहान्रात्रौ निपत्याहन्ति देहिनः ॥ KRT_4_0445cd  
नरनागाश्वसंहारः कृतस्तेन दिने दिने । KRT_4_0446ab  
त्वय्यभूवं चिरायाते तद्भयेन समाकुला ॥ KRT_4_0446cd  
राजानो राजपुत्रा ता तद्भयेन विसूत्रिता । KRT_4_0447ab  
गृहेभ्यो नात्र निर्यान्ति प्रवृत्ते क्षनादाक्षणे ॥ KRT_4_0447cd  
तामिति ब्रुवतीं[^0448-1] मुग्धां निषिध्य च विहस्य च । KRT_4_0448ab  
सन्नीड इव तां रात्रिं जयापीडोत्यवाहयत् ॥ KRT_4_0448cd  

[^0422-1]: द्रष्टु supplied by A3 in space left by A1.  

[^0422-2]: A3 gloss भरताचार्यकृतगीतशास्त्रसदृशं ज्ञात्वा.  

[^0423-1]: Here two padas seem to be wanting.  

[^0425-1]: Thus A1; A2 ॰पृष्ठेथ.  

[^0427-1]: A3 नूनं.  

[^0427-2]: Emended; A गृहीतु॰.  

[^0427-3]: Thus corr. by A3 from A1 स्व.  

[^0440-1]: Thus A3; A1 जगच्चित्रं.  

[^0443-1]: A3 नितं.  

[^0444-1]: A3 स सरित्तटम्.  

[^0444-2]: Thus A1; altered by later hand to ॰ह्वलाम्.  

[^0448-1]: Thus corr. by later hand from A1 ब्रुवतां.  

[page 60]  



अपरेद्युर्दिनापाये निर्गतो नगरान्तरात् । KRT_4_0449ab  
सिंहागमप्रतीक्षोभून्महावटतरोरधः ॥ KRT_4_0449cd  
अदृश्यत ततो दूरादुत्फुल्लबकुलच्छविः । KRT_4_0450ab  
अट्टहासः कृतान्तस्य संचारीव मृगाधिपः ॥ KRT_4_0450cd  
अध्वनान्येन यान्तं तमथ मन्थरगामिनम् । KRT_4_0451ab  
राजसिंहो[^0451-1] नदसिंहं समाह्वयत हेलया ॥ KRT_4_0451cd  
स्तब्धश्रोत्रे व्यात्तवक्त्रः कम्प्र[^0452-1]कूर्चः प्रदीप्तदृक् । KRT_4_0452ab  
उदस्तपूर्वकायस्तं सर्गजः समुपाद्रवत् ॥ KRT_4_0452cd  
तस्य न्यस्याननबिले कफोणिं पततः क्रुधा । KRT_4_0453ab  
क्षिप्रकारी जयापीडो वक्षः क्षुरिकया[^0453-1]भिनत् ॥ KRT_4_0453cd  
शोणितं जग्धगन्धेभसिन्दूराभं विमुञ्चता । KRT_4_0454ab  
एकप्रहारभिन्नेन तेनात्यज्यत जीवितम् ॥ KRT_4_0454cd  
आमुक्तव्रणपट्टः स कफोणिमथ गोपयन् । KRT_4_0455ab  
प्रविश्य नर्तकीवेश्म निशि सुष्वाप पूर्ववत् ॥ KRT_4_0455cd  
प्रभातायां विभवर्यां श्रुत्वा सिंहं हतं नृपः । KRT_4_0456ab  
प्रहृष्टः कौतुकाद्द्रष्टुं जयन्ती निर्ययौ स्वयन् ॥ KRT_4_0456cd  
स दृष्ट्वा तं महाकायमेकप्रहृतिसंहृतम् । KRT_4_0457ab  
साश्चर्यो निश्चयान्मेने प्रहर्तारममानुषम् ॥ KRT_4_0457cd  
तस्य दन्तान्तराल्लब्धं केयूरं पार्श्वगार्पितम् । KRT_4_0458ab  
श्रीजयापीडनामाङ्कं ददर्शाथ सविस्मयः ॥ KRT_4_0458cd  
स्यात्कुतोत्र स भूपाल इति ब्रुवति पार्थिवे । KRT_4_0459ab  
जयापीडागमाशङ्कि पुरमासीद्भयाकुलम् ॥ KRT_4_0459cd  
ततः पौरान्विमृश्यैवं जयन्तः क्षितिपोब्रवीत् । KRT_4_0460ab  
प्रहर्षावसरे मूढाः कस्माद्वो भयसंभवः ॥ KRT_4_0460cd  
श्रूयते हि जयापीडो राजा भुजबलोर्जितः । KRT_4_0461ab  
केनापि हेतुना भ्राम्यन्नेकाक्येव दिगन्तरे ॥ KRT_4_0461cd  
राजपुत्रः कल्लट इत्युक्ता कल्याणदेव्यसौ । KRT_4_0462ab  
तस्मै नियमिता दातुं निष्पुत्रेण सता मया ॥ KRT_4_0462cd  
सोन्वेष्यश्चेत्स्वयं प्राप्तस्तद्रत्नाहरणेच्छया[^0463-1] । KRT_4_0463ab  
रत्नद्वीपं प्रतिष्ठासोर्निधानासादनं गृहात् ॥ KRT_4_0463cd  
अस्मिन्नेव पुरे तेन भाव्यं भुवनशासिना । KRT_4_0464ab  
ब्रूयादेनं समान्वेष्य योस्मै दद्यामभीप्सितम् ॥ KRT_4_0464cd  
वाचि सप्रत्ययाः[^0465-1] पौराः भूपतेः सत्यवादिनः । KRT_4_0465ab  
अन्विष्य कमलावासवर्तिनं तं न्यवेदयन् ॥ KRT_4_0465cd  
सामात्यान्तःपुरोभ्येत्य प्रयत्नेन प्रसाद्य तम् । KRT_4_0466ab  
ततः स्ववेश्म नृपतिर्निनाय विहितोत्सवः ॥ KRT_4_0466cd  
कल्याणदेव्यास्तेनाथ कल्याणाभिनिवेशिना । KRT_4_0467ab  
राजलक्ष्म्या व्यपास्ताया इव सोजिग्रहत्करम् ॥ KRT_4_0467cd  
व्यधाद्विनापि सामग्रीं तत्र शक्तिं प्रकाशयन् । KRT_4_0468ab  
पञ्च गौडाधिपाञ्जित्वा श्वशुरं तदधीश्वरम् ॥ KRT_4_0468cd  
गतशेषं[^0469-1] प्रभुत्यक्तं सैन्यं संवाहयन्स्थितः । KRT_4_0469ab  
मित्रशर्मात्मजो देवशर्मामात्यस्तमाययौ ॥ KRT_4_0469cd  
निजदेशं प्रति ततः स प्रतस्थे तदर्थितः । KRT_4_0470ab  
अग्रे जयश्रियं कुर्वन्पश्चात्तेथ सुलोचने[^0470-1] ॥ KRT_4_0470cd  
सिंहासनं जितादाजौ[^0471-1] कन्यकुब्जमहीभुजः । KRT_4_0471ab  
स राज्यककुदं राजा जहारोदारपौरुषः ॥ KRT_4_0471cd  
तस्मिन्प्रविष्टे स्वभुवं स्फूर्जदूर्जितविक्रमे । KRT_4_0472ab  
सैन्यैः समं समित्सज्जैर्जज्जो योद्धुं विनिर्ययौ ॥ KRT_4_0472cd  
शुष्कलेत्राभिधे ग्रामे तेन सार्धं सुदा[^0473-1]रुणः । KRT_4_0473ab  
जयापीडस्य संग्रामः सुबहूनि दिनान्यभूत् ॥ KRT_4_0473cd  
अनुरक्तप्रजो राजा जज्जराज्यासहिष्णुभिः । KRT_4_0474ab  
युधि सोन्वीयमानोभू[^0474-1]द्ग्राम्याटविकमण्डलैः ॥ KRT_4_0474cd  
श्रीदेवो ग्रामचण्डालः प्राप्तो ग्राम्यैः समं युधि । KRT_4_0475ab  
कोत्र जज्ज इति भ्राम्यन्योधान्पप्रच्छ सर्वतः ॥ KRT_4_0475cd  
तृष्णार्तं स्वर्णभृङ्गारात्पिबन्तं वारि तस्य ते । KRT_4_0476ab  
रणमध्ये हयारूढं तं दूरात्समदर्शयन् ॥ KRT_4_0476cd  

[^0451-1]: Thus corr. by A3 from A1 ॰सिंहं.  

[^0452-1]: Thus corr. by A3 from A1 कम्प॰.  

[^0453-1]: A3 gloss खञ्जर्.  

[^0463-1]: A2 gloss दृष्टान्तोयम्.  

[^0465-1]: A4 gloss सविश्वासाः.  

[^0469-1]: Thus A3; A1 ॰दादौ.  

[^0470-1]: A4 gloss कमलानर्तकीं कल्याणदेवीं च.  

[^0471-1]: Thus A3; A1 ॰दादौ.  

[^0474-1]: Thus A3; A1 सोन्विष्यमानो.  

[page 61]  



भ्रमयन्क्षेपणीयं स क्षिप्त्वाश्मानं तदानने । KRT_4_0477ab  
सोयं हतो मया जज्ज इत्यमोचक्रियोनदन् ॥ KRT_4_0477cd  
सा[^0478-1]हायकाय राज्ञोहं यामीत्युक्त्वार्थिताशनः[^0478-2] । KRT_4_0478ab  
मातुर्हसन्त्या जज्जस्य प्रतिज्ञायाययौ वधम् ॥ KRT_4_0478cd  
अश्मसंरुग्ण[^0479-1]भीमास्यं मुमूर्षुं पतितं हयात् । KRT_4_0479ab  
विवेष्टमानं मेदिन्यां जज्जं त्यक्त्वा ययुर्निजाः ॥ KRT_4_0479cd  
स समर्थाहितापातचिन्तासततदुःस्थितः । KRT_4_0480ab  
द्रोहार्जितेन[^0480-1] राज्येन त्रिभिर्वर्षैर्व्ययुज्यत ॥ KRT_4_0480cd  
न्यासापहाराद्वणिजां वेश्यानां कामिवञ्चनात् । KRT_4_0481ab  
द्रोहाच्चोपनता[^0481-1] राज्ञामस्थिरा एव संपदः ॥ KRT_4_0481cd  
हते जज्जे जयापीडः प्रत्यावृत्य निजां श्रियम् । KRT_4_0482ab  
जग्राह दोष्णा भूभारं कृत्येन च सतां मनः ॥ KRT_4_0482cd  
प्रपेदे यत्र कल्याणं स विरोधिवधान्नृपः । KRT_4_0483ab  
देशे कल्याणपुरकृत्तत्र कल्याणदेव्यभूत् ॥ KRT_4_0483cd  
राजा मल्हाणपुर[^0484-1]कृच्चक्रे विपुल[^0484-1]केशवम् । KRT_4_0484ab  
कमला सा[^0484-3] स्वनाम्नापि कम्लाख्यं[^0484-4] पुरं व्यधात् ॥ KRT_4_0484cd  
महाप्रतीहारपीटा[^0485-1]धिकारं प्रतिपद्य सः । KRT_4_0485ab  
कल्याणदेवी[^0485-2]दाक्षिण्यादकरोदधिकोन्नतिम्[^0485-3] ॥ KRT_4_0485cd  
उत्पत्तिभूमौ देशेस्मिन्दूरदूरतिरोहिता[^0486-2] । KRT_4_0486ab  
कश्यपेन वितस्तेव तेन विद्यावतारिता ॥ KRT_4_0486cd  
वचोमूर्खोयमित्येव कस्मैचिद्वदते स्फुटम् । KRT_4_0487ab  
सर्वज्ञाना[^0487-1]न्ददच्चक्रे सर्वान्विद्याभियोगिनः ॥ KRT_4_0487cd  
देशान्तरादागमय्य[^0488-1] व्याचक्षाणा[^0488-2]न्क्षमापतिः । KRT_4_0488ab  
प्रावर्तयत विच्छिन्नं महाभाष्यं स्वमण्डले ॥ KRT_4_0488cd  
क्षीराभिधाच्छ[^0489-1]ब्दविद्योपाध्यायात्संभृतश्रुतः । KRT_4_0489ab  
बुधैः सह ययौ वृद्धिं स जयापीडपण्डितः ॥ KRT_4_0489cd  
भूपतेरात्मना स्पर्धा चक्षमे न स कस्यचित् । KRT_4_0490ab  
आत्मनस्तु बुधैः स्पर्धी शुद्धधीर्वह्वमन्यत ॥ KRT_4_0490cd  
तावत्पण्डितशब्देभूद्राजशब्दादपि प्रथा । KRT_4_0491ab  
तैस्तैर्दोषैर्न तु म्लानिं कालान्तरवदाययौ ॥ KRT_4_0491cd  
नृपतौ विद्वदायत्ते राज[^0492-1]सांमुख्यकाङ्क्षिभिः । KRT_4_0492ab  
गृहा बभूवुर्विदुषां व्याप्ताः सेवागतैर्नृपैः ॥ KRT_4_0492cd  
समग्रहीत्तथा राजा सोन्विष्य निखिलान्बुधान् । KRT_4_0493ab  
विद्वद्दुर्भिक्षमभवद्यथान्यनृपमण्डले ॥ KRT_4_0493cd  
अध्यक्षो भक्तशालायां शुक्रदन्तस्य मन्त्रिणः । KRT_4_0494ab  
विद्वत्तया थक्कि[^0494-1]याख्यस्तेन स्वीकृत्य वर्धितः ॥ KRT_4_0494cd  
विद्वान्दीनारलक्षेण प्रत्यहं कृतवेतनः । KRT_4_0495ab  
भट्टोभूदुद्भ[^0495-1]टस्तस्य भूमिभर्तुः सभापतिः ॥ KRT_4_0495cd  
स दामोदरगुप्ताख्यं कुट्टनीमतकारिण[^0496-1]म् । KRT_4_0496ab  
कविं कविं[^0496-1] बलिरिव धुर्यं धीसचिवं व्यधात् ॥ KRT_4_0496cd  
मनोरथः शङ्खदन्तश्चटकः संधिमांस्तथा । KRT_4_0497ab  
बभूवुः कवयस्तस्य वामनाद्याश्च मन्त्रिणः ॥ KRT_4_0497cd  
स स्वप्ने[^0498-1] पश्चिमाशायां लक्षयन्नुदयं रवेः । KRT_4_0498ab  
देशे धर्मोत्तराचार्यं प्रविष्टं साध्वमन्यत ॥ KRT_4_0498cd  
सचेताः संस्तवव्यक्तविवक्तृत्वो बभूव सः । KRT_4_0499ab  
भावानां भुज्यमानानामास्वादान्तरविन्नृपः ॥ KRT_4_0499cd  
अपश्यद्भिर्महास्वादान्भावान्स्वादुविवेकिभिः । KRT_4_0500ab  
किं ज्ञेयमशनादन्यत्क्ष्मापैरन्धै[^0500-1]रिवोक्षभिः ॥ KRT_4_0500cd  

[^0478-1]: A2 indicates by asterisks and the marginal note मण्डलैः साहायकाय, a different reading in which this verse followed after verse 474.  

[^0478-2]: Thus A2; A1 हिताशनः.  

[^0479-1]: Thus A1; A3 ॰संरोध॰.  

[^0480-1]: Thus A3; A1 द्रोहाज्जितेन.  

[^0481-1]: Thus corr. by A3 from A1 स्वा.  

[^0484-1]: A1 gloss मलरो इति भाषया.  

[^0484-2]: Doubtful: thus A2; A1 चिरलके॰; A3 मरलकेशवम्.  

[^0484-3]: Thus corr. by A3 from A1 स्वा.  

[^0484-2]: A2 gloss कलमपुरं.  

[^0485-1]: Thus corr. by A2 from A1 ॰पेडाधि॰. Cf. महाप्रतीहारपीडा iv 142.  

[^0485-2]: Thus A1; A3 ॰देवीं and ॰न्नताम्.  

[^0486-1]: Thus G R Edd.; A ॰हितौ.  

[^0487-1]: वैज्ञाना supplied by A3 in space left by A1.  

[^0488-1]: A3 gloss प्रापय्य.  

[^0488-2]: Thus A3; A1 ॰चक्षाणः.  

[^0489-1]: A2 gloss क्षीरस्वामिनः.  

[^0492-1]: Thus corr. by A1 from राज्य॰.  

[^0494-1]: Thus corr. by later hand from A1 थाक्वया.  

[^0495-1]: A2 gloss भट्टोद्भट आलङ्कारिकः.  

[^0496-1]: A3 ॰कारणम्.  

[^0496-2]: A3 gloss शुक्रं॰.  

[^0498-1]: Thus A3; A1 सुस्वप्नं,  

[^0498-2]: Thus according to marginal note of A3: देश धर्मोत्तराचार्यमित्यन्यादर्शे; A1 देशे धर्मोत्तराचार्ये.  

[^0500-1]: Thus corr. by A2 from A1 ॰रन्यैरि॰.  

[page 62]  



आरूढस्य चितां कृतानुमरणोद्योगप्रियाकुङ्गनं[^0501-1] पुण्ड्रेक्षद्रवपानमुल्बणमहामोहप्रलुप्तस्मृतेः । KRT_4_0501ab  
वीतासोरवतंसमाल्यवलयामोदश्च यादृग्भवेद्भावानां सुभगः स्वभावमहिमा निश्चेतसस्तादृशः ॥ KRT_4_0501cd  
मन्त्रविक्रमयोस्तस्य द्वयोर्दर्पणयोरिव । KRT_4_0502ab  
एकैव बिम्बिता मूर्तिः सहस्रगुणतां ययौ ॥ KRT_4_0502cd  
आंकु[^0503-1]र्वन्विगुणामाज्ञां लङ्केकन्द्रा[^0503-1]त्पञ्च राक्षसान् । KRT_4_0503ab  
तेनानयेति जगदे दूतो जातु पुरः स्थितः ॥ KRT_4_0503cd  
सांधिविग्रहिकः[^0504-1] सोथ गच्छन्पोताच्च्युतोम्बुधौ । KRT_4_0504ab  
प्राप पारं तिमिग्रासं तिमिमुत्पाट्य निर्गतः ॥ KRT_4_0504cd  
प्रियमर्त्यो रामभक्त्या नृपाज्ञालेखदायिनम् । KRT_4_0505ab  
स्वदेशमनयद्दत्तै रक्षोभिस्तं विभीषणः ॥ KRT_4_0505cd  
दूतं वित्तैः पूरयित्वा सरोगाधं च राक्षसैः । KRT_4_0506ab  
चक्रे जयपुरं कोट्टं त्रिविष्टपसमं नृपः ॥ KRT_4_0506cd  
बुद्ध[^0507-1]त्रयं महाकारं विहारं च विधाय सः । KRT_4_0507ab  
नगरान्तर्जयादेवीं पुण्यकर्मा स निर्ममे ॥ KRT_4_0507cd  
तत्पुरे चतुरात्मा च शेषशायी च केशवः । KRT_4_0508ab  
विष्णुलोकस्थितिं त्यक्त्वा ध्रुवं बध्नाति संनिधिम् ॥ KRT_4_0508cd  
अन्यत्कर्मान्तरं किंचित्कारयित्वा स राक्षसान् । KRT_4_0509ab  
प्यधात्कारुभिरेवाम्भ इति शंसन्ति केचन ॥ KRT_4_0509cd  
स हि स्वप्ने जलान्तर्मे कुरु द्वारवतीमिति । KRT_4_0510ab  
उक्तः कंसारिणा चक्रे विनिर्माणं तथाविधम् ॥ KRT_4_0510cd  
श्रीद्वारवत्यधिष्ठानं बाह्यं[^0511-1] कोट्टं तथा ह्यसौ । KRT_4_0511ab  
अभ्यंतरं[^0511-2] जयपुरं ब्रूतेद्याप्यखिलो जनः ॥ KRT_4_0511cd  
मन्त्री पञ्चमहाशब्दभाजनं जगतीभुजः । KRT_4_0512ab  
तस्मिञ्जयपुरे कोट्टे जयदत्तो व्यधान्मठम् ॥ KRT_4_0512cd  
राजक्षत्तुः प्रमोदस्य जामाता मथुरापतेः[^0513-1] । KRT_4_0513ab  
आचाभिधो व्यरचयच्छुचिराचेश्वरं हरम् ॥ KRT_4_0513cd  
पुनः संभृतसामग्र्यो दिग्जयाय विनिर्ययौ । KRT_4_0514ab  
बलैर्जलधिवेलाद्रीन्द्राघयन्नलघुद्विपैः ॥ KRT_4_0514cd  
संप्रविष्टापि पूर्वाब्धिम[^0515-1]विच्छिन्ना हिमाचले । KRT_4_0515ab  
भगीरथस्य गङ्गेव रेजे तस्यानुगा चमूः ॥ KRT_4_0515cd  
सार्धं प्रचण्डैश्चण्डालैरटन्तः कटकाद्बहिः । KRT_4_0516ab  
तस्यासन्यामिका रात्रौ मुम्मुनिप्रमुखा नृपाः ॥ KRT_4_0516cd  
नामान्यट्टिनयादित्य इति प्रख्यापयन्नृपः । KRT_4_0517ab  
पूर्वाशां विनयादित्यपुरेणालंकृतां व्यधात् ॥ KRT_4_0517cd  
अत्युत्सेकेन महसा[^0518-1] साहसाध्यवसायिनाम्[^0518-2] । KRT_4_0518ab  
श्रीरारोहति संदेहं महतामपि भूभृताम् ॥ KRT_4_0518cd  
भीमसेनाभिधनस्य स दुर्गं पूर्वदिक्पते[^0519-1]ः । KRT_4_0519ab  
निःशब्दो व्रतिभिः सार्धं व्रतिलिङ्गी विवेश यत् ॥ KRT_4_0519cd  
तं रन्ध्रान्वेषिणं तत्र परिज्ञाय चिरस्थितः । KRT_4_0520ab  
भ्राता जज्जस्य सिद्धाख्यो गत्वा राज्ञे न्यवेदयत् ॥ KRT_4_0520cd  
भूपतिं[^0521-1] भीमसेनोथ राजाकस्माद्बबन्ध तम् । KRT_4_0521ab  
नहुषाजगरो भीममिव भीमपराक्रमम् ॥ KRT_4_0521cd  
तस्मिन्वीरे तथा बद्धे धुर्ये पुरुषकारिणाम् । KRT_4_0522ab  
पौरुषद्वेषिणा जाने दैवेनोन्नमितं शिरः ॥ KRT_4_0522cd  
जयापीडस्त्वसंमूढो व्यसनेप्यतिदारुणे । KRT_4_0523ab  
तांस्तान्संचिन्तयन्नासीदुपायानुदयोन्मुखः ॥ KRT_4_0523cd  
अत्रान्तरे नरपतेः पौराणामतिदुस्तरा । KRT_4_0524ab  
लूता[^0524-1]मयकृता व्यापदुदपद्यत मण्डले ॥ KRT_4_0524cd  

[^0501-1]: A2 note in margin; आरूढस्येत्यादिस्थाने षण्ढस्योन्मदबालपङ्कजमुखीपीनस्तनालिङ्गनमित्यपि पाठो रम्यः.  

[^0503-1]: The original reading of A1, अकुर्वन्वि॰, has been corrected into आकुर्वन्त्वि॰ by a later hand, probably A2; A2 explains the latter reading by the gloss विगुणानपि आज्ञामाकुर्वन् आं अङ्गीकारे. A3 gives the interlinear note अकुर्वन्विगुणामित्यन्यादर्शे, and explains this reading in margin: दूतः किं कुर्वन् आज्ञां राजसम्बन्धिनां निष्फलां अकुर्वन् न विरचयन् मानयन्नाज्ञामित्यर्थः.  

[^0503-2]: Thus corr. by A2 from A1 लङ्केन्द्रान्पञ्च.  

[^0504-1]: Thus corr. by later hand from A1 ॰ग्रहक.  

[^0507-1]: चुद्ध supplied by A3 in space left by A1; found also in G R; C पुर॰.  

[^0511-1]: Thus A R G; C राज्यं.  

[^0511-2]: A3 gloss अन्तर्कोट् इति भाषया.  

[^0513-1]: Thus corr. by A2 from A1 मधुरा॰.  

[^0515-1]: Thus corr. by A3 from A1 ॰द्रिम्.  

[^0518-1]: Thus A3; A1 सहसा.  

[^0518-2]: Thus corr. A3 from A1 सहसाव्यवसायिनाम्; A3 gloss साहसेन हिताहितानपेक्षेण कर्मणा अद्यवसायो येषां.  

[^0519-1]: Thus A3; A1 ॰भूपते.  

[^0521-1]: Thus corr. by A3 from A1 ॰पतिर्भीम॰.  

[^0524-1]: A2 gloss उच्छूनो रक्तवर्णः पिटकाकृतिविस्तृतः सञ्चारी च त्वचि रोगविशेषः लूताख्यः लोत् इति प्रसिद्धः.  

[page 63]  



आमयः स्पर्शसंचारी[^0525-1] तत्र व्यापादकश्च सः । KRT_4_0525ab  
देशदोषादतो जन्तुर्लूताव्याप्तो विवर्ज्यते ॥ KRT_4_0525cd  
तदाकर्ण्य जयापीडो जातोपायप्रयुक्तधीः । KRT_4_0526ab  
स्वभृत्येनोपयुक्तानि द्रव्याण्यानीतवान्रहः ॥ KRT_4_0526cd  
तैः पित्तोद्रेचकैर्भुक्तैर्ज्वलत्पित्तोवहज्ज्वरम् । KRT_4_0527ab  
वज्रवृक्षपयश्चाङ्गे क्षिप्त्वा सपिटकोभवत् ॥ KRT_4_0527cd  
तं लूताव्याप्तमाकर्ण्य त्रिपक्षो रक्षिणां मुखात् । KRT_4_0528ab  
विपत्स्यते ध्रुवमिति ध्यात्वा देशाद्बहिर्व्यधात् ॥ KRT_4_0528cd  
एवं स्वमतिमाहात्म्यात्संतीर्णो विपदर्णवात् । KRT_4_0529ab  
व्याप्तव्योमाग्रहीद्दुगं यशश्च अरिपन्थिनः ॥ KRT_4_0529cd  
यः सर्वकालमबुधैः परिहस्यमानो मूलाङ्कुराद्यपि न जातु पुरस्करोति । KRT_4_0530ab  
व्यापत्सु शास्त्रविटपी स फलं प्रसूय पुंसः किलैकपद एव लुनात्यलक्ष्मीम् ॥ KRT_4_0530cd  
तमैच्छदभिसंधातुं विद्याविक्रमसंयुतः । KRT_4_0531ab  
मायाव्यरमुडिर्नाम राजा नेपालपालकः ॥ KRT_4_0531cd  
अकृतप्रणति[^0532-1]स्तस्य[^0532-2] प्रविष्टस्य स्वमण्डलम् । KRT_4_0532ab  
अग्रात्[^0532-3]सुदूरमध्वानं ससैन्योपससार सः ॥ KRT_4_0532cd  
जिगीषोस्[^0533-1]तस्य तु तथा तत्तत्पार्थिवनिर्जयः । KRT_4_0533ab  
पृथक्प्रयत्ननिर्वर्त्यो नाभूत्तदनुसारिणः ॥ KRT_4_0533cd  
मग्नं क्वापि क्वचिद्दृश्यं प्रतिदेशं स वैरिणम् । KRT_4_0534ab  
श्ये[^0534-1]नः कपोतं कक्ष्यान्तैवान्विष्य[^0534-2]ञ्जगाम सः ॥ KRT_4_0534cd  
ततो निःशेषितापाये तस्मिन्कुर्वन्स दिग्जयम् । KRT_4_0535ab  
आसन्नाब्धेस्तटे सिन्धो[^0535-1]ः समुपावेशयद्बलम् ॥ KRT_4_0535cd  
प्रतस्थे दिवसैर्द्वित्रैरथ पूर्वार्णवोन्मुखः । KRT_4_0536ab  
कर्षन्वेलानिलस्पर्शोत्सृष्टध्वजपटाश्रमूः ॥ KRT_4_0536cd  
ततस्तस्मिन्सरित्पारे दक्षिणस्मिन्क्षमापतेः । KRT_4_0537ab  
तस्थावरमुडि[^0537-1]ः सैन्यं स्वच्छत्राङ्कं प्रकाशयन् ॥ KRT_4_0537cd  
भूरिभेरीरवोद्गारि प्रबलं वीक्ष्य तद्बलम् । KRT_4_0538ab  
प्रजज्वाल जयापीडः पीतसर्पिरिवानलः ॥ KRT_4_0538cd  
स जानुदघ्रं निर्विघ्नं पश्यन्नग्रे सरिज्जलम् । KRT_4_0539ab  
अपूर्वत्वादभूमिज्ञः क्रुद्धस्तर्तुं[^0539-1] व्यगाहत ॥ KRT_4_0539cd  
मध्यं प्राप्ते नृपे पूर्णा वेलया वर्धमानया । KRT_4_0540ab  
अकालेभूदगाधाम्भाः सार्णवाभ्यर्णगा सरित् ॥ KRT_4_0540cd  
नरनागाश्वबहुलं तथा सैन्यं महीपतेः । KRT_4_0541ab  
प्रवृद्धया प्लाव्यमानं क्षणात्संक्षयमाययौ ॥ KRT_4_0541cd  
नृपतिर्वीचिसंमर्द[^0542-1]भ्रंशिताभरणांशुकः । KRT_4_0542ab  
बाहुभ्यां लहरीश्छिन्दञ्जलैर्दूरमनीयत ॥ KRT_4_0542cd  
एकस्य करुणाक्रन्दैः सैन्यस्यान्यस्य गर्जितैः । KRT_4_0543ab  
सरित्तरङ्गघोषैश्च बभूवुस्तुमुला दिशः ॥ KRT_4_0543cd  
क्षिप्रकारी सदृतिभि[^0544-1]ः संनद्धैः सरितोन्तरात् । KRT_4_0544ab  
स चाकृष्य जयापीडं बबध विहितोत्सवः । KRT_4_0544cd  
दैवस्याम्बुमुचश्च नास्ति नियमः कोप्यानुकूल्यं प्रति व्यञ्जन्यः प्रियमुत्कटं घटयते जन्तोः क्षणादप्रियम् । KRT_4_0545ab  
क्षिप्रं दीर्घनिदाघवासरविपत्संतापनिर्वापणं प्रादुष्कृत्य वनस्पतेः प्रकुरुते विद्युद्विसर्गं च यः ॥ KRT_4_0545cd  
स कालगण्डिकातीराश्रयात्युच्चाश्मवेश्मनि । KRT_4_0546ab  
निचिक्षेप जयापीडमाप्तानां[^0546-1] रक्षिणां करे ॥ KRT_4_0546cd  
तथा काश्मीरिको राजा निमग्नो व्यसने पुनः । KRT_4_0547ab  
स किंकर्तव्यतामूढः शुचा गूढमदह्यत ॥ KRT_4_0547cd  
कलावत्सु शशाङ्कोपि तेजस्विष्वर्यमापि तम् । KRT_4_0548ab  
न ददर्श यथा धीमान्स ररक्ष तथा नृपः ॥ KRT_4_0548cd  
अपश्यन्निर्गत[^0549-1]ः किंचिदालोकन्यस्तलोचन[^0549-2]ः । KRT_4_0549ab  
आसन्नां तटिनीमासीदुपायांश्च स चिन्तयन् ॥ KRT_4_0549cd  

[^0525-1]: Thus corr. by A1 from सर्वसं॰.  

[^0532-1]: A1 gloss आरमुडिः.  

[^0532-2]: A4 gloss जयापीडस्य.  

[^0532-2]: Thus A1; A3 अगात्सु॰; G R have both readings.  

[^0533-1]: A4 gloss जयापीडस्य.  

[^0534-1]: A3 gloss श्येनः कपोतं भक्षयतीति प्रसिद्धिः.  

[^0534-2]: Emended; A G R ॰न्वेष्य॰.  

[^0535-1]: A2 gloss सरितः.  

[^0537-1]: Thus corr. by A3 from A1 तस्यावुरसुडेः.  

[^0539-1]: Thus corr. by A2 from A1 ॰स्तंतं.  

[^0542-1]: Thus corr. by A2 from A1 ॰मर्म॰.  

[^0544-1]: A2 gloss दृतिः जलोत्तरणार्थं श्नाहा इति प्रसिद्धा.  

[^0546-1]: Thus corr. by A3 from A1 ॰पीडं सप्तानां.  

[^0549-1]: Thus corr. by later hand from A1 निर्गतं.  

[^0549-2]: A3 gloss आलोक्यतेतेनेत्यालोकः वातायनं । तस्मिन् न्यस्ते लोचने येन सः.  

[page 64]  



अवस्थावेदकास्तत्र[^0550-1] ग्रथिताः पृथिवीभुजा । KRT_4_0550ab  
आर्द्रान्तःकरणैः श्लोकाः स्मर्यन्तेद्यापि सूरिभिः ॥ KRT_4_0550cd  
यथा तस्मिन्स्थिते[^0551-1] मानी देवशर्मनैव मन्त्रिषु । KRT_4_0551ab  
चिन्तयन्स्वामिसंनानमनिशं पर्यतप्यत ॥ KRT_4_0551cd  
भर्तुः स्वदेहत्यागेन[^0552-1] स हितं कर्तुमुद्यतः । KRT_4_0552ab  
दूतैररमुडे[^0552-2]श्चक्रे प्रियवाग्भिः प्रलोभबम्[^0552-2] ॥ KRT_4_0552cd  
जयापीडश्रिया साकं राज्यं कश्मीरमण्डले । KRT_4_0553ab  
दास्यामि तुभ्यमित्यस्य दूतैः स श्रावितोभवत् ॥ KRT_4_0553cd  
प्राप्तेषु प्रतिदूतेषु पूर्णायामथ संविदि । KRT_4_0554ab  
गृहीतकटको मन्त्री नेपालविषयं ययौ ॥ KRT_4_0554cd  
स कालगण्डिकासिन्धोरर्वाचि कटकं तटे । KRT_4_0555ab  
स्थापयित्वा परं पारं ययौ मितपरिच्छदः ॥ KRT_4_0555cd  
सामन्तैरग्रमायातैस्ताम् सभां संप्रवेशितम् । KRT_4_0556ab  
सत्कृत्यारमुडि[^0556-1]ः प्रह्नं न्यवेशयत विष्ठरे ॥ KRT_4_0556cd  
अध्वश्रान्त इति क्षिप्रं प्रतिमुक्त[^0557-1]ः क्षमाभुजा । KRT_4_0557ab  
तद्विसृष्टोपचारस्तन्निनायावसथे दिनम् । KRT_4_0557cd  
स चारमुडिभूभृच्च पीतकोशौ[^0558-1] परस्परम् । KRT_4_0558ab  
आसतां निर्जनेन्येद्युः कर्तव्यकृतनिश्चयौ ॥ KRT_4_0558cd  
नृपमूचेथ सचिवो जयापीडार्जितं धनम् । KRT_4_0559ab  
अस्ति सैन्ये तदाप्तानां तस्य वा विदितं च तत् ॥ KRT_4_0559cd  
दानेन भविता मोक्षस्तवेत्युक्त्वा विमोहयन् । KRT_4_0560ab  
तस्मात्तं प्रष्टुमिच्छामि क्व व् असु न्यस्तमित्यहम् ॥ KRT_4_0560cd  
अत एव मया सैन्यं संहतं न प्रवेशितम् । KRT_4_0561ab  
यदेत[^0561-1]न्मध्यगाः शक्या न बन्द्धुं[^0561-1] न्यासधारिणः ॥ KRT_4_0561cd  
तस्मादेकैकमाहूय तेषु बद्धेषु सैनिकः । KRT_4_0562ab  
कोपमज्ञातहृदया न यास्यन्ति विवक्षवः ॥ KRT_4_0562cd  
एवं विमोहितात्तस्मात्प्राज्ञोनुज्ञां[^0563-1] स लब्धवान् । KRT_4_0563ab  
बद्धस्य प्रययौ पार्श्वं जयापीडमहीभुजः ॥ KRT_4_0563cd  
तदालोकनजं शोकं गोपयन्[^0564-1]धैर्यसागरः । KRT_4_0564ab  
गृहं तन्निर्जनं कृत्वा क्षिप्रं पप्रच्छ तं नृपम् ॥ KRT_4_0564cd  
अपि त्वया निजं तेजो भित्तिभूतं न हारितम् । KRT_4_0565ab  
तस्मिन्हि सति सिध्यन्ति साहसालेख्यकल्पनाः ॥ KRT_4_0565cd  
स तं बभाषे निःशस्त्रो मन्त्रिन्नेवं व्यवस्थितः । KRT_4_0566ab  
अद्भुतं कर्म किं कुर्यां ध्रियमाणेन तेजसा ॥ KRT_4_0566cd  
मन्त्री तमूचे तेजश्चेद्राजन्न निसृतं तव । KRT_4_0567ab  
जानीहि तत्क्षणेनैव लङ्घितं विपदर्णवम् ॥ KRT_4_0567cd  
अपि वातायनादस्मात्पतित्वा निम्नगाम्भसि । KRT_4_0568ab  
पारं गन्तुं समर्थोसि सैन्यं दूरपाताद्विदीर्यते ॥ KRT_4_0568cd  
राजा जगाद तं नास्मात्पतित्र्वोत्थीयतेम्भसः । KRT_4_0569ab  
विना दूतिं दृतिश्चात्र दूरपाताद्विदीर्यते ॥ KRT_4_0569cd  
तस्मान्नायमुपायोत्र न च नाम विमानितः । KRT_4_0570ab  
बहु मन्ये तनुत्यागमनिर्मथ्यापकारिणम् ॥ KRT_4_0570cd  
ततो[^0571-1] निश्चित्य सोमात्यस्तमवादीन्महीपते । KRT_4_0571ab  
बहिः केनाप्युपायेन बहेस्त्वं[^0571-2] नालिकाद्वयम्[^0571-3] ॥ KRT_4_0571cd  
प्रविश्यैकाकिनैवाथ द्रष्टव्यः संभृतो मया । KRT_4_0572ab  
सरिदुत्तरणोपायः सोनुष्ठेयोप्यशङ्कितम् ॥ KRT_4_0572cd  
श्रुत्वेति निर्गतो गत्वा पा[^0573-1]युक्षालनवेश्म सः । KRT_4_0573ab  
सविलम्बं बहिर्वेला[^0573-2]ं तदुक्तामत्यवाहयत् ॥ KRT_4_0573cd  
एकाकी संप्रविष्टोथ तं ददर्श च्युतं क्षितौ । KRT_4_0574ab  
विपन्नं गलमुद्बध्य दृढया चेलचीरया ॥ KRT_4_0574cd  

[^0550-1]: A3 gloss बन्धनवेश्मनि.  

[^0551-1]: Thus corr. by later hand from A1 ॰न्स्थितो.  

[^0552-1]: न supplied by A3.  

[^0552-2]: Enended; A1 ॰रारमुडैश्चक्रे, changed by later hand to ॰मुडेश्चक्रे.  

[^0552-3]: Thus corr. by later hand from A1 ग्भिर्विलोभनम्.  

[^0556-1]: Thus corr. by A3 from A1 ॰डेः.  

[^0557-1]: Thus A1; A3 प्रतिक्षिप्त.  

[^0558-1]: A2 gloss पीतकोशौ कृतद्रौहिकावित्यर्थः; to द्रौहिका॰ A2 adds the note शपथः.  

[^0561-1]: Thus corr. A13 from A1 यदि जन्म॰; A3 gloss follow A3.  

[^0564-1]: Thus corr. by A3 from A1 दर्शय॰.  

[^0571-1]: THus corr. by A3 from A1 इति.  

[^0571-2]: Thus corr. by later hand from A1 वहस्त्वं; A3 gloss वहेः गमयेत्यर्थः.  

[^0571-2]: A3 gloss घटिकाद्वयमित्यर्थः.  

[^0573-1]: Thus corr. by A2 from A1 पाद॰.  

[^0573-2]: A3 gloss घटिकाद्वयरूपां.  

[page 65]  



स[^0575-1]द्यो व्यापादिततनुः श्वासापूरितविग्रहः[^0575-2] । KRT_4_0575ab  
अभेद्योहं तव धृ[^0575-3]तिर्मामा[^0575-4]रुह्य तरापगाम् ॥ KRT_4_0575cd  
आरोढुरूरु[^0576-1]बन्धाय स्वोर्वोरुष्णीषपट्टिका[^0576-2] । KRT_4_0576ab  
बद्धा मया तं प्राविश्य क्षिप्रमेव पताम्भसि ॥ KRT_4_0576cd  
नखनिर्भिन्नगात्रास्रलिखितामिति संविदम् । KRT_4_0577ab  
दृष्ट्वा चावाचयत्कण्ठनिबद्धांशुकपल्लवे ॥ तिलकम्॥ KRT_4_0577cd  
विस्मयस्नेहयोः पश्चात्पूर्वं स सरितस्ततः । KRT_4_0578ab  
प्रवाहे पतितो राजा परं पारं समासदत् ॥ KRT_4_0578cd  
प्राप्तसैन्यः प्रविश्याथ क्षणेनैव निनाय सः । KRT_4_0579ab  
तमशेषं सभापालं नेपालविषयं क्षयम् ॥ KRT_4_0579cd  
रक्षिणोपि न यावत्तमजानन्बन्धनाच्च्युतम् । KRT_4_0580ab  
तावदेव कथाशेषं तं चकार सः ॥ KRT_4_0580cd  
नृत्यत्कबन्धः स्वर्गस्त्रीमुक्तस्रक्तूर्यघोषवान् । KRT_4_0581ab  
भूपतेर्बन्धनान्मोक्षे बभूव समरोत्सवः ॥ KRT_4_0581cd  
दावानलोल्बणभुवो गिरयो निदाघे यत्रैव दूरमितरे परिवर्जनीयाः । KRT_4_0582ab  
तत्रैव संभवति सान्द्रहिमद्रवार्द्रश्चित्रं तुषारशिखरी नितरां निषेव्यः ॥ KRT_4_0582cd  
जज्जादीनां क्षणे[^0583-1] यत्र हब्न स्वानुद्रुहामभूत् । KRT_4_0583ab  
तत्रैव मन्त्रिणश्चित्रं कृतिनो देवशर्मणः ॥ KRT_4_0583cd  
नाभूद्धि सदृशः[^0584-1] सूनुः स पितुर्मित्रशर्मणः । KRT_4_0584ab  
तमोमयो भासुरस्य[^0584-2] भानोरिव शनैश्चरः ॥ KRT_4_0584cd  
रक्षारत्नोपमे तस्मिन्सचिवेस्तमुपागते । KRT_4_0585ab  
प्राप्तामपि श्रियं मेने नृपतिर्हरितामिव ॥ KRT_4_0585cd  
तस्य दिग्विजयस्यान्ते मानम्लानिर्विनिर्ययौ । KRT_4_0586ab  
मानसात्पृथिवीभर्तुर्नामात्योपक्रिया पुनः ॥ KRT_4_0586cd  
चित्रं जितवतस्तस्य स्त्रीराज्ये मण्डलं महत् । KRT_4_0587ab  
इन्द्रियग्रामविजयं बह्वमन्यन्त भूभुजः ॥ KRT_4_0587cd  
कर्णश्रीपटमाबध्य स्त्रीराज्यान्निर्जिताद्धृतम् । KRT_4_0588ab  
धर्माधिकरणाख्यं च कर्मस्थानं विनिर्ममे ॥ KRT_4_0588cd  
द्वितीयं चलगञ्जाख्यं कर्मस्थानमपि व्यधात् । KRT_4_0589ab  
उपयुक्तं प्रयाणेषु गञ्जे दूरस्थिते निजे ॥ KRT_4_0589cd  
किमन्यत्तद्भुजावासनिवासिन्या जयश्रियः । KRT_4_0590ab  
चत्वारोम्बुधयोभूवन्विलासमणिदर्पणाः ॥ KRT_4_0590cd  
पुनः प्रविश्य कश्मीरान्स भूपैः परिवारितः । KRT_4_0591ab  
चिराय बुभुजे राजा विजयोपार्जितां श्रियम् ॥ KRT_4_0591cd  
तं कदाचिन्नृपं स्वप्ने सर्वाशाविजयोर्जितम् । KRT_4_0592ab  
पुमान्दिव्याकृतिः कोपि व्याजहार कृताञ्जलिः ॥ KRT_4_0592cd  
सुखं त्वद्विषये राजन्वसन्नस्मि सबान्धवः । KRT_4_0593ab  
नागेन्द्रोहं महापद्मनामा त्वाम् शरणं श्रितः ॥ KRT_4_0593cd  
द्राविडो मान्त्रिकः कश्चिन्मामितो नेतुमुद्यतः । KRT_4_0594ab  
जलाकाङ्क्षिणि वित्तेन विक्रेतुं मरुमण्डले ॥ KRT_4_0594cd  
तस्माच्चेत्पासि मां तत्ते स्वर्णधातुभुवं गिरिम् । KRT_4_0595ab  
स्वदेशे दर्शयिष्यामि स्फीतोपकृतिकारिणः ॥ KRT_4_0595cd  
राजा स्वप्ने निशम्येति दिक्षु संप्रेरितैश्चरैः[^0596-1] । KRT_4_0596ab  
कुतोपि प्राप्तमानीय तां पप्रच्छ चिकीर्षितम् ॥ KRT_4_0596cd  
दत्ताभयः स नागोक्तं यथावत्सर्वमुक्तवान् । KRT_4_0597ab  
सविस्मयेन भूभर्त्रा स्वयं भूयोप्यपृछ्यत ॥ KRT_4_0597cd  
भूरियोजनविस्तीर्णात्सरसोभ्यन्तरात्त्वया । KRT_4_0598ab  
नागः प्रभावोत्कृष्टः स निष्क्रष्टुं शक्यते कथम् ॥ KRT_4_0598cd  
स तं व्यजिज्ञपद्राजन्नचिन्त्या मन्त्रशक्तयः । KRT_4_0599ab  
ताश्चेद्दिदृक्षसे क्षिप्रमेत्याश्चर्यं विलोक्यताम् ॥ KRT_4_0599cd  
अथानुगम्यमानः स राज्ञा प्राप्तः सरोन्तिकम् । KRT_4_0600ab  
अभिमन्त्र्योज्झितैर्बाणैर्बद्धाशोशोषयज्जलम् ॥ KRT_4_0600cd  

[^0575-1]: A2 gloss सद्यो व्यापादिततनुरित्यादि पताम्भसीत्यन्ता शिक्षा राज्ञः कृते नखनिर्भिन्नस्वशरीररक्तेन लिखिता तेन कृतज्ञेन संत्रिवरेण स्वकीयकण्ठनिबद्धे वस्त्रखण्डे.  

[^0575-2]: A2 gloss अत एव दृतिविदित्यर्थः.  

[^0575-3]: A1 originally दृतेर्मा॰; to this reading refers the gloss of A1: दृतेः सकाशादप्यभेद्योहमित्यर्थः. On altering the reading to दृतिर्मा॰, A2 has struck out the first gloss and added a fresh one: अहमभेद्यो दृतिरस्मि.  

[^0575-4]: A2 gloss मां दृतिरूपं.  

[^0576-1]: Thus corr. by later hand from A1 ॰रूढबन्धाय.  

[^0576-2]: A2 gloss उष्णीषपद्दिका वेष्टनाञ्चलद्वयपद्दिकेत्यर्थः.  

[^0583-1]: Thus corr. by later hand from A1 क्षणं.  

[^0584-1]: Thus A R G; C नाभूद्विसदृशः.  

[^0584-2]: Thus A1; A3 भास्वरस्य.  

[^0596-1]: Thus A1; A3 ॰प्रेषितैश्च॰.  

[page 66]  



राजापश्यत्ततः पङ्के लुठन्तं मानुषाननम् । KRT_4_0601ab  
वितस्तिदेश्यमुरगं भूरिह्रस्वोरगाaन्वितम् ॥ KRT_4_0601cd  
मन्त्रसंकोचितं राजन्गृह्णाम्यमुमिति ब्रुवन् । KRT_4_0602ab  
मा ग्रहीरिति भूपेन सोभिधाय[^0602-1] न्यषिध्यत ॥ KRT_4_0602cd  
तूर्णं राजाज्ञया तेन[^0603-1] मन्त्रवीर्येथ संहृते । KRT_4_0603ab  
सरोभूत्प्रागवस्थं तत्पुनर्व्याप्तदिगन्तरम् ॥ KRT_4_0603cd  
द्राविडं द्रविणं दत्त्वा विसृज्याचिन्तयन्नृपः । KRT_4_0604ab  
दद्यान्नाद्याप्यसौ नागः कथं स्वर्णाकारं गिरिम् । KRT_4_0604cd  
ध्यायन्तमेव तं स्वप्ने ततः प्रोवाच पन्नगः । KRT_4_0605ab  
केनोपकारेण गिरिः स्वर्णसूस्तव दर्श्यते ॥ KRT_4_0605cd  
स्वदेशोयं विदेशोयमिति बुद्धेः प्रवर्तकः । KRT_4_0606ab  
अन्वयव्यतिरेकाभ्याम् स्थित्यभ्यासः शरीरिणम् ॥ KRT_4_0606cd  
शरणं त्वामहमगामवमानभयात्पुनः । KRT_4_0607ab  
शरण्येन सता तत्तु भवतैव प्रदर्शितम् ॥ KRT_4_0607cd  
उदन्वानिव योक्षोभ्यो ज्ञायते संश्रितैः प्रभुः । KRT_4_0608ab  
का ह्रीस्ततोन्या सोन्यैर्यत्तेषामग्रेभिभूयते[^0608-1] ॥ KRT_4_0608cd  
याभिरन्याभिभूताभिरीक्षितस्त्रातुमक्षमः । KRT_4_0609ab  
तासां केनाभिमानेन स्त्रीणां द्रक्ष्याम्यहं मुखम् ॥ KRT_4_0609cd  
येकारण[^0610-1]सधर्माणो व्यामूढस्य भवाम ते । KRT_4_0610ab  
विडम्ब्यमानाः क्रीडायै ते वयं प्राकृता इव ॥ KRT_4_0610cd  
अथ वा श्रीमदान्धानामप्रेक्षापूर्वकारिणाम् । KRT_4_0611ab  
यत्किंचनविधायित्वं पार्थिवानां किमद्भुतम् ॥ KRT_4_0611cd  
मन्यन्ते क्ष्माभुजः क्रीडामुन्नतानां विमाननाम्[^0612-1] । KRT_4_0612ab  
यावज्जीवं तु सश्वासं मरणं तां विदन्ति ते ॥ KRT_4_0612cd  
उपेक्ष्य[^0613-1]पक्षे भूपानां मानः स्वार्थस्य सिद्धये । KRT_4_0613ab  
स तु प्राणानुपेक्ष्यापि ग्राह्यपक्षे मनस्विनाम् । KRT_4_0613cd  
महतो येवमन्यन्ते घटन्ते च विमानितैः । KRT_4_0614ab  
मनःस्वरूपाभिज्ञत्वं तेषां केनानुमीयते ॥ KRT_4_0614cd  
भवन्त इव तत्रापि न वयं व्यर्थदर्शयाः । KRT_4_0615ab  
ताम्रधातुरसस्यन्दी दर्श्यते तद्गिरिस्तव ॥ KRT_4_0615cd  
इत्युक्त्वा संविदं तस्मै स्वप्न एव स तां ददौ । KRT_4_0616ab  
यथा प्रबुद्धः प्रत्यूषे प्राप ताम्राकरं गिरिम् ॥ KRT_4_0616cd  
स तस्मात्क्रमराज्यस्थात्ताम्रमाकृष्य निर्ममे । KRT_4_0617ab  
शतं दीनार[^0617-1]कोटीनामेकोनं स्वाभिधाङ्कितम् ॥ KRT_4_0617cd  
पूर्णं कोटिशतं कुर्याद्यः स मां निर्जयेदिति । KRT_4_0618ab  
दर्पभङ्गाय भूपानां समयं स्थापयन्नृपः ॥ KRT_4_0618cd  
समस्या इव स क्ष्माभृत्सावशेषैर्विचेष्टितैः । KRT_4_0619ab  
चिक्षेप तुल्यनिर्माणकुण्ठत्वायेति भूभृताम् ॥ KRT_4_0619cd  
अथाकस्मान्महीपालः प्रजाभाग्यविपर्ययैः । KRT_4_0620ab  
त्यक्त्वा पैतामहं मार्गं ययौ पित्र्येण सोध्वनाः ॥ KRT_4_0620cd  
किं दिग्जयादिभिः क्लेशैः स्वदेशादर्ज्यतां धनम् । KRT_4_0621ab  
इत्यर्थ्यमानः कायस्थैः स्वमण्डलमदण्डयत् ॥ KRT_4_0621cd  
शिवदासादिभिर्लुब्धैर्धनस्थानाधिकारिभिः[^0622-1] । KRT_4_0622ab  
प्रविवर्धितवित्तेच्छः सोभूल्लोभवशंवदः ॥ KRT_4_0622cd  
काश्मीरिकाणामु[^0623-1]त्पन्नं निजाज्ञाव्यवधायकम् । KRT_4_0623ab  
कायस्थवक्त्रप्रेक्षित्वं ततः प्रभृति भूभृताम् ॥ KRT_4_0623cd  
मन्त्रस्तस्य महीभर्तुर्योभूत्तत्त[^0624-1]न्नृपग्रहे । KRT_4_0624ab  
वास्तव्यबन्धचिन्तायां स एव स्थैर्यमाययौ ॥ KRT_4_0624cd  
यत्सतां प्रशमाधायि पापस्योपदिदेश तत् । KRT_4_0625ab  
जयापीडस्य पाण्डित्यं प्रजापीडनशौण्डताम् ॥ KRT_4_0625cd  
स सौदास इवानेकलोकप्रानापहारकृत् । KRT_4_0626ab  
अस्तुत्यकृत्यसौहित्यं स्वप्नेपि न समाययौ ॥ KRT_4_0626cd  
कुर्मः किल्विषमेतदेव हृदये कृत्वेति कौतूहलात्स्वैरिण्यः क्षित्पाश्च धिक्चपलतां क्रौर्यं च कुर्युः सकृत् । KRT_4_0627ab  
पापाक्रान्तधियो भवन्त्यथ तथा[^0627-1] नान्त्यान्स्पृशन्त्योपि ता दूयन्ते न च ते यथा स्वपितरौ घ्नन्तोपि शान्तत्रपाः ॥ KRT_4_0627cd  

[^0602-1]: Emended; A सोभ्यधाय.  

[^0603-1]: Thus corr. by A3 from A1 याते.  

[^0608-1]: Thus corr. by A3 from A1 ॰भूतये.  

[^0610-1]: A1 येऽकारण॰.  

[^0612-1]: Thus corr. by later hand from A1 विमानिनाम्.  

[^0613-1]: A2 gloss त्याज्य.  

[^0617-1]: Thus A1; A3 दीन्नार॰.  

[^0622-1]: Thus corr. by A3 from A1 ॰कारादिभिः.  

[^0623-1]: Thus corr. by A3 from A1 काश्मीरका॰.  

[^0627-1]: Thus A3; A1 यथा.  

[page 67]  



लोभाभ्यासात्तथा क्रौर्यं स ययौ वत्सरत्रयम् । KRT_4_0628ab  
सह कार्षकभागेन यथाहार्षीच्छरत्फलम् ॥ KRT_4_0628cd  
लुब्धत्वध्वस्तधीर्भूभृत्स्वल्पवित्तलवप्रदान् । KRT_4_0629ab  
सर्वस्वहारिणो मेने कायस्थान्हितकारिणः ॥ KRT_4_0629cd  
सामुद्रास्तिमयो नृपाश्च सदृशा एके हृताद[^0630-1]म्भसः स्वस्मादेव कणान्धनस्य जहतो जानन्ति ये दातृताम् । KRT_4_0630ab  
सर्वस्मात्स्फुटलुण्ठिताद्वित[^0630-2]रतो लेशान्किलान्येपि ये दुष्कायस्थकुलस्य हन्त कलयन्त्यन्तर्हिताधायिताम् ॥ KRT_4_0630cd  
सर्वकालं ब्राह्मणानामहो धैर्यमकुण्ठितम् । KRT_4_0631ab  
निस्त्रिंशस्य बभूवुर्ये तस्यापि परिपन्थिनः ॥ KRT_4_0631cd  
देशान्तरं प्रयातेभ्यो ये शेषास्ते व्यरंसिषुः । KRT_4_0632ab  
विक्रोशन्तो न मरणाद्धरणान्नापि पार्थिव[^0632-1]ः ॥ KRT_4_0632cd  
विप्राणां शतमेकोनमेकाहेन[^0633-1] विपद्यते । KRT_4_0633ab  
निवेद्यमेतदित्यूचे क्रौर्याक्रान्तोथ पार्थिवः ॥ KRT_4_0633cd  
विपर्यस्तचरित्रस्य तस्य क्रूरस्य भूपतेः । KRT_4_0634ab  
एवं स्तुतिविपर्यासः काव्येष्वपि बुधैः कृतः ॥ KRT_4_0634cd  
नितान्तं कृतकृत्यस्य गुणवृद्धिविधायिनः । KRT_4_0635ab  
श्रीजयापीडदेवस्य पाणिनेश्च किमन्तरम् ॥ KRT_4_0635cd  
भाष्यव्याख्याक्षणे श्लोकैर्वै[^0636-1]चक्षण्यहृतैः कृतः । KRT_4_0636ab  
सोयं तस्य विपर्यासो[^0636-2] बुधैरेवं प्रवर्तितः[^0636-3] ॥ KRT_4_0636cd  
कृतविप्रोपसर्गस्य भूतनिष्ठावि[^0637-1]धायिनः । KRT_4_0637ab  
श्रीयजापीडस्य पाणिनेश्च किमन्तरम् ॥ KRT_4_0637cd  
तूलमूल्या[^0638-1]पहर्ता च चन्द्रभागातटे स्थितः । KRT_4_0638ab  
विप्राणां शतमेकोनमशृणोत्तज्जले मृतम् ॥ KRT_4_0638cd  
ततोग्रहारहरणादेव प्रविरतोभवत् । KRT_4_0639ab  
वास्तव्यानां हृतां भूमिं न तु निःशेषतो जहौ ॥ KRT_4_0639cd  
अथ विज्जप्तिसमये तूलमूल्यौक[^0640-1]सो द्विजाः । KRT_4_0640ab  
चुक्रुशुर्जातु तस्याग्रे प्रतीहारकराहताः ॥ KRT_4_0640cd  
मनुमान्धातृरामाद्या बभूवुः प्रवरा नृपाः । KRT_4_0641ab  
अन्यभावि तदग्रेपि ब्राह्मणैर्न विमानना ॥ KRT_4_0641cd  
सेन्द्रं स्वर्गं सशैलां क्ष्माम् सनागेन्द्रम् रसातलम् । KRT_4_0642ab  
निर्दग्धुं हि क्षणेनैव विप्राः शक्ताः प्रकोपिताः ॥ KRT_4_0642cd  
तदाकर्ण्यास्त सामन्तत्यक्तपृष्ठः क्षमापतिः । KRT_4_0643ab  
उल्लासितैकभ्रूलेखो दर्पाद्वचनमब्रवीत् ॥ KRT_4_0643cd  
भिक्षाकणभुजां कोयं शठानां वो मदज्वरः । KRT_4_0644ab  
येनर्षय इव ब्रूथ प्रभावख्यापकं[^0644-1] वचः ॥ KRT_4_0644cd  
भीमभ्रूभङ्गभीतेषु तेषु तू[^0645-1]ष्णीं स्थितेष्वथ । KRT_4_0645ab  
इट्टि[^0645-1]लाख्यस्तमाह स्म ब्रह्मतेजोनिधिर्द्विजः ॥ KRT_4_0645cd  
राजन्युगानुरूप्येण भावाभावानुवर्तिनः[^0646-3] । KRT_4_0646ab  
शासितुस्तेनुसारेण न कस्मादृषयो वयम् ॥ KRT_4_0646cd  
आह स्म विश्वामित्रो वा वसिष्ठो वा तपोनिधिः । KRT_4_0647ab  
त्वमगस्त्योथ वा किं स्या इति दर्पेण तं नृपः ॥ KRT_4_0647cd  
ज्वलन्निव ततः स्फूर्जतेजोदुष्प्रेक्ष्य[^0648-1]विग्रहः । KRT_4_0648ab  
स फणीवोत्फणस्ताम्यन्कोपान्नृपतिमब्रवीत् ॥ KRT_4_0648cd  
भ[^0649-1]वान्यत्र हरिश्चन्द्रस्त्रिशङ्कुर्नहुषोपि वा । KRT_4_0649ab  
विश्वामित्रमुखेभ्योहं तत्रैको भवितुं क्षमः ॥ KRT_4_0649cd  
विहस्योवाच तं राजा विश्वामित्रादिकोपतः । KRT_4_0650ab  
हरिश्चन्द्रादयो नष्टास्त्वयि क्रुद्धे तु किं भवेत् ॥ KRT_4_0650cd  
पाणिना ताडयन्नुर्वीं ततः क्रुद्धोभ्यधाद्द्विजः । KRT_4_0651ab  
मयि क्रुद्धे क्षनादेव ब्रह्मदण्डः पतेन्न किम् ॥ KRT_4_0651cd  
तच्छ्रुत्वा विहसन्राजा कोपाद्ब्राह्मणमब्रवीत् । KRT_4_0652ab  
पततु ब्रह्मदण्डोसौ किमद्यापि विलम्बते ॥ KRT_4_0652cd  
नन्वयं पतितो जाल्मेत्यथ विप्रेण भाषिते । KRT_4_0653ab  
राज्ञः कनकदण्डोङ्गे वितानस्खलितोपतत् ॥ KRT_4_0653cd  

[^0630-1]: Thus A1; A2 हृतान॰.  

[^0630-2]: Thus A1; A3 ॰तान्वि॰.  

[^0633-1]: Thus A1; A3 ॰काहे चेद्वि॰.  

[^0636-1]: Thus A1; A3 ओके वै॰.  

[^0636-2]: Thus corr. by A3 from A1 विपर्यासे.  

[^0636-2]: Thus corr. by A1 from A1 विवर्तितः.  

[^0637-1]: A3 gloss निष्ठाशब्द इह नाशवाची.  

[^0638-1]: Thus corr. by A2 from A1 तूलमूला॰.  

[^0640-1]: Thus A2; A1 तूलमूलौ॰. A2 gloss तूलमूलाख्यो ग्रामः.  

[^0644-1]: Thus corr. by A3 from A1 ॰व्यापकं.  

[^0645-1]: Thus corr. by A3 from A1 तूर्णी.  

[^0645-2]: Thus corr. by A2 from A1 इद्दिला..  

[^0646-1]: A3 विप्रा भूपानुवर्तिनः इत्यन्यादर्शो.  

[^0648-1]: Thus A1; A3 दुष्प्रेक्ष॰.  

[^0649-1]: A2 gloss भवान्यत्रेति विश्वामित्रशापाद्धरिश्चन्द्रो भ्रष्टः स्वपदात् वसिष्ठशापाचिशङ्कुर्भ्रष्टः अगस्त्यशापाच्च नहुषो भ्रष्टः इति तद्दृष्टान्तोत्र दत्तः.  

[page 68]  



कृतव्रणः स तेनाङ्गे विमर्दक्लि[^0654-1]न्नविग्रहः । KRT_4_0654ab  
कीर्यमाणक्रिमिकुलः क्रकचैश्वारितैरभूत् ॥ KRT_4_0654cd  
अनुभाष्य व्यथां भाविनिरयक्लेशवर्णिकाम् । KRT_4_0655ab  
गणरात्रेण तं प्राणाः काङ्क्षितापगमा जहुः ॥ KRT_4_0655cd  
ब्रह्मदण्डकृतं दण्डं भुक्त्वा दण्डधराधिपः । KRT_4_0656ab  
अकाण्डदण्डस्रष्टाथ ययौ दण्डधरान्तिकम् ॥ KRT_4_0656cd  
तस्यानियतचित्तस्य त्रिंशतं परिवत्सरान् । KRT_4_0657ab  
एवं प्रतापिनः सैकान्भूभोगो भूपतेरभूत् ॥ KRT_4_0657cd  
तथा भूभृन्मत्स्या द्रविणकलुषाम्भःकृततृषः स्थितिं[^0658-1] स्वमुज्झन्तो विदधति कुमार्गानुसरणम् । KRT_4_0658ab  
क्रियन्ते कार्तान्तानुगविकृतकैवर्तनिवहैर्यथा ह्येतेकस्मात्स्थिरनिरयजालप्रणयिनः ॥ KRT_4_0658cd  
लृतपापं तमुद्दिश्य विपन्नममृतप्रभा । KRT_4_0659ab  
मृतोद्धाराय तन्माता व्यधत्तामृतकेशवम् ॥ KRT_4_0659cd  
ललितापीडनामाभूत्ततो वसुमतीपतिः । KRT_4_0660ab  
देव्यां दुर्गाभिधायां यो जयापीडादजायत ॥ KRT_4_0660cd  
बभूव रागिणो राज्ये राज्यकार्याण्यपश्यतः । KRT_4_0661ab  
यस्य वाराङ्गनाभोज्यं राज्यं दुर्नयदूषितम् ॥ KRT_4_0661cd  
दुष्कृतेनार्जितं वित्तं पित्रा निरयभागिना । KRT_4_0662ab  
य[^0662-1]श्चारणादिषु न्यस्यन्ननुरूपं व्ययं व्यधात् ॥ KRT_4_0662cd  
बन्धकीबन्धुभावेन प्राप्तराजगृहाश्रयाः । KRT_4_0663ab  
तं पौंश्चलीयविद्यानामन्तरङ्गं व्यधुर्विटाः ॥ KRT_4_0663cd  
केशान्स्त्रीदशनच्छिन्नान्वक्षस्तन्नखलाञ्छितम् । KRT_4_0664ab  
वपुषो मण्डनां मेने किरीटकटकोज्झितः ॥ KRT_4_0664cd  
यो यो वेश्याकथाभिज्ञो[^0665-1] यो यो नर्मविचक्षणः । KRT_4_0665ab  
स स तत्प्रियतां लेभे न शूरो न च पण्डितः ॥ KRT_4_0665cd  
अतृप्तः स्त्रीभिरल्पाभिरुग्ररागः स पार्थिवः । KRT_4_0666ab  
जडं मेने जयापीडं स्त्रीराज्यान्निर्गतं जितात् ॥ KRT_4_0666cd  
दिङ्निर्जयव्यसनिनः पूर्वभूपाञ्जहास सः । KRT_4_0667ab  
गणिकाभोगसुखितः स्वसामयिकमध्यगः ॥ KRT_4_0667cd  
संकोचकारिणो वृद्धान्नर्मोक्त्योद्वेज्य वारयन् । KRT_4_0668ab  
तस्माद्विटजनो लेभे संप्रीतात्पारितोषकम् ॥ KRT_4_0668cd  
अट्टचेट इव स्पष्टपरिहासविचक्षणः । KRT_4_0669ab  
सोलज्जयन्मन्त्रिवृद्धानास्थाने गणिकासखः ॥ KRT_4_0669cd  
बन्धकीपादमुद्राङ्कं चारु प्रावरणादि सः । KRT_4_0670ab  
गौरावार्हान्दुराचारः सचित्रान्पर्यधापयत् ॥ KRT_4_0670cd  
मानी मनोरथो मन्त्री परं परिजहार तम्[^0671-1] । KRT_4_0671ab  
अशक्नुवन्यमयितुं मध्यपातपराङ्मुखः ॥ KRT_4_0671cd  
कुकृत्यं योगराहित्यं[^0672-1] वैधुर्यं द्रोहवृत्तिता । KRT_4_0672ab  
... ... ...[^0672-2] दुर्वृत्तस्य प्रभोरन्यत्परिहारान्न भेषजम् ॥ KRT_4_0672cd  
सुवर्णपार्श्वं[^0673-1] विप्रेभ्यो दधत्फलपुरं[^0673-2] तथा । KRT_4_0673ab  
भूभृत्स लोचनोत्सं च द्वादशाब्दानभूद्विभुः ॥ KRT_4_0673cd  
कल्याणदेव्यां संजातो जयापीडमहीभुजः । KRT_4_0674ab  
संग्रामापीडनामाथ बभूव भुवनेश्वरः ॥ KRT_4_0674cd  
पृथिव्यापीड इत्यन्यन्नाम विभ्रत्स भूपतिः । KRT_4_0675ab  
समाप्तिं सप्तभिर्वर्षैः साम्राज्यस्य समासदत् ॥ KRT_4_0675cd  
श्रीचिप्पटजयापीड इत्यन्यन्नाम विभ्रत्स भूपतिः । KRT_4_0676ab  
ललितापीडजो राजा शिशुदेश्यस्ततोभवत् ॥ KRT_4_0676cd  
रागग्रहगृहीतस्य ललितापीडभूपतेः । KRT_4_0677ab  
वेश्यायां कल्यपाल्यां यो जयादेव्यामजायत ॥ KRT_4_0677cd  
उप्पाख्यस्याखुवग्रामकल्यपालस्य[^0678-1] तां सुताम् । KRT_4_0678ab  
रूपलुब्धोवरुद्धात्व[^0678-2]मनैषीत्स हि भूपतिः ॥ KRT_4_0678cd  
पद्मोत्पलककल्याणमम्मधर्मै[^0679-1]ः स मातुलैः । KRT_4_0679ab  
बालकैः पाल्यमानोभूत्पृथिवीभोगभागिभिः ॥ KRT_4_0679cd  

[^0654-1]: Thus corr. by A3 from A1 विसर्प॰.  

[^0658-1]: Thus corr. by A2 from A1 क्षितिं.  

[^0662-1]: A1 seems to have read यच्चा॰; corrected by A3.  

[^0665-1]: Thus corr. by A3 from A1 ॰कथादिज्ञो.  

[^0671-1]: Thus corr. by A3 from A1 तत्.  

[^0672-1]: A1 gloss परिहासपुरसमीपे.  

[^0678-1]: A3 gloss कल्यं सुरां पालयतीति कल्यपालः कलवाल् इति भाषया.  

[^0678-2]: Thus corr. by A3; two aksharas of A1, corresponding to रुद्धा, are illegible on account of an ink blot. A3 gloss अवरुद्धा उरद्धा इति भाषया.  

[^0679-1]: Thus A1; A3 ॰धम्मैः.  

[page 69]  



तस्य पञ्च महाशब्दाञ्ज्यायानुत्पलकोग्रहीत् । KRT_4_0680ab  
अन्ये जगृहिरेन्यानि कर्मस्थानानि[^0680-1] मातुलाः ॥ KRT_4_0680cd  
आयत्तीकृतसाम्राज्यैर्भ्रातृभिर्वन्दिताज्ञया । KRT_4_0681ab  
भूभृज्जनन्या विदधे जयादेव्या जयेश्वरः ॥ KRT_4_0681cd  
राञ्जां कृपणवित्तैर्यत्प्रविष्टैर्दूष्यते धनम् । KRT_4_0682ab  
अचिरान्नीयते शान्तिमपूर्वैः कैश्चिदेव तत् ॥ KRT_4_0682cd  
जयापीडस्य यत्किंचित्सूनुना[^0683-1] हि व्ययीकृतम् । KRT_4_0683ab  
सूनुस्यालैर[^0683-1]शेषं तत्तैः क्रमेण हृतं वसु ॥ KRT_4_0683cd  
भगिनीभगसौभाग्यसंभवैर्विभवैः कृताः । KRT_4_0684ab  
तेभङ्गुराणां भोगानां भोत्कारो भाग्यभागिनः ॥ KRT_4_0684cd  
निरङ्कुशं चेष्टमानाः शनकैस्त्यक्तशैशवात् । KRT_4_0685ab  
ते स्वस्रीयान्नृपान्नाशमकुलीनाः शशाङ्किरे ॥ KRT_4_0685cd  
अथाभिचारक्रियया मिथः सम्मन्त्र्य पापिभिः । KRT_4_0686ab  
राज्येच्छया तैः स्वस्रीयः स्वामी च स नृपि हतः ॥ KRT_4_0686cd  
भुक्तक्षितौ द्वादशाब्दांस्तस्मिन्व्यापादिते तथा । KRT_4_0687ab  
नैच्छन्नेकस्य ते राज्यं परस्परमहंकृताः ॥ KRT_4_0687cd  
तेषामाक्रान्तदेशानां[^0688-1] नाममात्रमहीपतीन् । KRT_4_0688ab  
तांस्तान्कर्तुमसामान्या[^0688-2]न्विरोधोन्योन्यमुद्ययौ[^0688-2] ॥ KRT_4_0688cd  
अथ मेघावैiदेव्यां जातो बप्पियभूपतेः । KRT_4_0689ab  
ज्येठोप्यचाक्रिकतया योभूद्राज्यविवर्जितः ॥ KRT_4_0689cd  
सोयं त्रिभुवनापीडो जयादेव्यामजीजनत् । KRT_4_0690ab  
राजानमजितापीडं तं बलादुत्पलो व्यधात् ॥ युग्मम्[^0690-1] ॥ KRT_4_0690cd  
शेडा[^0691-1]दिगणनास्थाननिष्यन्दोत्थान्नृपाय ते । KRT_4_0691ab  
प[^0691-2]ञ्चमाद्गणनास्थानादशनाच्छादने ददुः ॥ KRT_4_0691cd  
एकसंभाषणात्खेदं यात्स्वन्येषु दिने दिने । KRT_4_0692ab  
पञ्च तुल्यमुखान्नै[^0692-1]च्छद्दुःस्थो राजा तदाश्रितः ॥ KRT_4_0692cd  
ते राजन्यजितापीडे राज्योत्पत्त्यपहारिणः । KRT_4_0693ab  
पुरदेवगृहादीनां प्रतिष्ठाकर्म चक्रिरे ॥ KRT_4_0693cd  
सापत्यास्ते बुभुजिरे राज्यं स्वामिविवर्जितम् । KRT_4_0694ab  
निर्जने महिषं शान्तं मिथः सेर्ष्या वृका इव ॥ KRT_4_0694cd  
उत्पलेनोत्पलस्वामी तथोत्पलपुरं कृतम् । KRT_4_0695ab  
पद्मस्य पद्मस्वाम्यास्ते कृतिः पद्मपुरं तथा ॥ KRT_4_0695cd  
वधूर्व्यधत्त पद्मस्य गुणादेवी गुणोज्ज्वला । KRT_4_0696ab  
मठमेकमधिष्ठाने द्वितीयं विजयेश्वरे ॥ KRT_4_0696cd  
धर्मो धर्मोद्यमी हेतुर्धर्मस्वामिविनिर्मितेः । KRT_4_0697ab  
कल्याणवर्मा सत्कर्मा कल्याणस्वामिकेशवे ॥ KRT_4_0697cd  
दीन्नाराणां सहस्राणि पञ्चोपकरणं कृती । KRT_4_0698ab  
एकैकस्याः सुधीर्धेनोःञ् कृत्वा मम्मो महाधनः ॥ KRT_4_0698cd  
पञ्चाशीतिसहस्राणि गवां दत्त्वा प्रकल्पयन् । KRT_4_0699ab  
कुम्भप्रतिष्ठासंभारं यो मम्मस्वामिनं व्यधात्[^0699-1] ॥ KRT_4_0699cd  
तस्यैकस्यैव सामग्र्यां कः संख्यां कर्तुमर्हति । KRT_4_0700ab  
भ्रातॄणां किं पुनस्तेषां सर्वेषां भूरिसंपदाम् ॥ KRT_4_0700cd  
द्रोहार्जितास्तु वा लक्ष्मीः सुकृतोपार्जिताथ वा । KRT_4_0701ab  
सर्वेषां स्पृहणीयैव तेषां दातृतया तया ॥ KRT_4_0701cd  
कृता देवगृहास्तैर्ये तत्पार्श्वेन्यसुरास्पदैः । KRT_4_0702ab  
दिङ्मातङ्गसमीपस्थकलभौपम्यमाश्रितम् । KRT_4_0702cd  
एकोननवते वर्षे स्वस्रीये शान्तिमागते । KRT_4_0703ab  
निविघ्नभोगास्तेभूवन्षड्विंशाब्दात्ययावधि ॥ KRT_4_0703cd  
अथ मम्मोत्पलकयोरुद्रभूद्दारुणो रणः । KRT_4_0704ab  
रुद्धप्रवाहा यत्रासीद्वितस्ता सुभटैर्हतैः ॥ KRT_4_0704cd  
कविर्बुधमनःसिन्धुशशाङ्कः शङ्कुका[^0705-1]भिधः । KRT_4_0705ab  
यमुद्दिश्याकरोत्काव्यं भुवनाभ्युदयाभिधम् ॥ KRT_4_0705cd  

[^0680-1]: A2 gloss कर्मस्थानानि कार्खान इति प्रसिद्धानि.  

[^0683-1]: A4 glosses ललितापीडेन and पद्मोत्पलकादिभिः.  

[^0688-1]: Thus corr. A3 from A1 ॰देहानां.  

[^0688-2]: A1 wrote ॰मसामान्याद्वि॰; A2 altered this to ॰मसम्मत्या; A3 has struck out the reading of A2 and has written above ॰मसामान्यान्वि॰.  

[^0688-3]: Thus corr. by A3 from A1 ॰माययौ.  

[^0690-1]: युग्मम् added by A3.  

[^0691-1]: Thus corr. by a later hand from A1 वेडा॰; G वेडा॰. Cf. viii. 578(C)  

[^0691-2]: A2 gives the marginal note शलस्थूलं नामेल्याणकं मिथान नवग्Fरामादि एषां चतुर्णां सम्बन्धी एकोत्पत्तिप्रवेशः स पञ्चमगणनास्थानमिति लोकाश्रायः.  

[^0692-1]: Thus A1; A2 ॰मुखान्यै॰.  

[^0699-1]: To this verse seems to refer the gloss og A2: मलूनायां.  

[^0705-1]: A2 gloss श्रीशङ्कुकाभिधः प्रसिद्ध आलङ्कारिकः यस्य मतं रसनिरूपणे काव्यप्रकाशे चतुर्थोल्लासे श्रीमम्मटाचार्येण निरूपितम्.  

[page 70]  



मम्मसूनुर्यशोवर्मा संग्राग्रे व्यापाहरत् । KRT_4_0706ab  
स यत्र तेजः शूराणां नक्षत्राणामिवार्यमा ॥ KRT_4_0706cd  
अथोत्पाट्याजितापीडं संग्रामापीडसंभवः । KRT_4_0707ab  
अनङ्गापीडनामाभूत्कृतो मम्मादिभिर्नृपः ॥ KRT_4_0707cd  
मम्मोत्साहासहिष्णुत्वात्संभृतामर्षवैकृतः । KRT_4_0708ab  
तस्य राज्यं द्विषन्नासीत्सुखवर्मोत्पलात्मजः ॥ KRT_4_0708cd  
वर्षत्रयेणोत्पलके ततः प्रमथमागते । KRT_4_0709ab  
स[^0709-1] चकारोत्पलापीडमजितापीडजं नृपम् ॥ KRT_4_0709cd  
तेषामाश्वयुजीराज[^0710-1]सदृशानां महीभुजाम् । KRT_4_0710ab  
भूत्वापि भृत्याः कृतिनो[^0710-2] विभूतिं केपि लेभिरे ॥ KRT_4_0710cd  
सांधिविग्रहिकस्तस्य रत्नो नाम विभूतिभाक् । KRT_4_0711ab  
तस्मिन्कालेपि यश्चक्रे रत्नस्वामिसुरास्पदम् ॥ KRT_4_0711cd  
भेहुर्दार्वाभिसारादीन्देशानुत्तम्ब्य भूपताम् । KRT_4_0712ab  
विमलाश्वा ग्रामभुजो नराद्या व्यवहारिणः । KRT_4_0712cd  
राज्ञां कार्कोटवंश्यानां क्षीणप्रायमभूत्कुलम् । KRT_4_0713ab  
वंशस्तूत्पलकुल्यानां भुवि वैपुल्यमाययौ ॥ KRT_4_0713cd  
सामर्ह्योपनतप्रायपार्थिवत्वो व्यपद्यत । KRT_4_0714ab  
विद्वेषात्सुखवश्र्माथ शुष्काख्येन स्वबन्धुना ॥ KRT_4_0714cd  
ततः शूराभिधो मन्त्री सुखवर्मात्मजेकरोत् । KRT_4_0715ab  
राज्ययोग्योयमित्यास्थां सगुणेवन्तिवर्मणि ॥ KRT_4_0715cd  
एकत्रिंशे स वर्षेथ प्रजाविप्लवशान्तये । KRT_4_0716ab  
विनिवार्योत्पलापीडं तमे[^0716-1]व नृपतिं व्यधात् ॥ KRT_4_0716cd  
यत्कृते विफलक्लेशा आसन्पितृपितामहाः । KRT_4_0717ab  
पौत्रेण हेलया प्राप्ता सा सिद्धिः पुण्यकर्मणा ॥ KRT_4_0717cd  
कुम्भाः पयोनिधिपयोहरणप्रवृत्ता नित्यं वहन्ति किल ये विफलश्रमत्वम् । KRT_4_0718ab  
चित्रं क्षणादिह तदेकसमुद्भवेन संदर्शिता निखिलवारिधिपानलीला । KRT_4_0718cd  
अभृत तदनु[^0719-1] मूर्ध्नि राजलक्ष्मीघटितकटाक्षकृतादिपट्टबन्धे । KRT_4_0719ab  
कनकघटमुखान्नवाभिषेकं झटिति पतन्तमवन्तिवर्मदेवः ॥ KRT_4_0719cd  
संप्राप्तावुपदेष्टुमिन्दुतपनावुक्तं[^0720-1] स्ववंशोद्भवैर्भूपालैर्नवराज्यतन्त्रमिव स श्रोत्रद्वये धारयन् । KRT_4_0720ab  
राजा मण्डनकुण्डलद्वयमिषात्स्वच्छातपत्रच्छलाल्लक्ष्मीविष्टरपुण्डरीकघटितच्छायोदयो दिद्युते ॥ KRT_4_0720cd  


[^col-1]इति श्रीकाश्मीरिकमहामात्यचण्णकप्रभुसूनोः कल्हणस्य कृतौ राजतरःहिण्यां चतुर्थस्तरङ्गः ॥ समाशतद्वये षष्टियुते मासेषु षट्सु च । निर्दशाहेषु कार्कोटवंशे सप्तदशाभवन् ॥  

[^0709-1]: A4 gloss सुखवर्मा.  

[^0710-1]: Thus corr. by A1 from ॰युजे मासस॰; A2 gloss आश्वयुजे मासि चश्चर्यर्थं ये निर्गच्छन्ति ते हेयारया इति प्रसिद्धास्तत्सदृशानां.  

[^0710-2]: Thus A3; A1 कठिना.  

[^0716-1]: A4 gloss अवन्तिवर्माणम्.  

[^0719-1]: Thus corr. by A3 from A1 तदुरु.  

[^0720-1]: A1; A3 ॰तपनौ युक्तं.  

[^col-1]: A3 inserts before this the following note: रा 17 ग्रं 116 आदितः राजानः 70 ग्रं 1785.  

[page 71]  


