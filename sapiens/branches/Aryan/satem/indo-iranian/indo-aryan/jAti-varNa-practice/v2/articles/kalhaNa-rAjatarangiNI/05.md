+++
title = "०५"

+++
॥ पञ्चमस्तरङ्गः ॥  

काप्येतेषु[^0001-1] रुचिः कचेषु फणिनां पुंस्कोकिलस्येव ते गोभिः कण्ठतटस्य हृस्यति पुरो दृक्पश्य चक्षुःश्रुतेः । KRT_5_0001ab  
संधानेभिनवे मिथो भगवतोर्जिह्वापृथक्स्पन्दिनी[^0001-2] भिन्नार्थां सदृशाक्षरामपि वदन्त्येवं गिरं पातु वः ॥ KRT_5_0001cd  
अवन्तिवर्मा साम्राज्यं प्राप्य पाटितकण्टकः । KRT_5_0002ab  
चकार चरितैश्चित्रं सतां कण्टकितं वपुः ॥ KRT_5_0002cd  
आसतां क्षितिपामात्यौ तौ द्वावपि परस्परम् । KRT_5_0003ab  
आज्ञादाने[^0003-1] परिवृढौ भृत्यावाज्ञापरिग्रहे ॥ KRT_5_0003cd  
कृतज्ञः क्षान्तिमान्क्ष्माभृन्मन्त्री भक्तः स्मयोज्झितः । KRT_5_0004ab  
अभङ्गुरोयं संयोगः सुकृतैर्जातु दृश्यते ॥ KRT_5_0004cd  
विवेक्ता प्राप्तराज्यः स क्ष्माभृद्वीक्ष्य नृपश्रियम् । KRT_5_0005ab  
अविलुप्तस्मृतिर्धीमानन्तरेवमचिन्तयत् ॥ KRT_5_0005cd  
गोभुजां वल्लभा लक्ष्मीर्मातङ्गोत्सङ्गलालिता । KRT_5_0006ab  
सेयं स्पृहां समुत्पाद्य दूषयत्युन्नतात्मनः । KRT_5_0006cd  
स नास्ति कश्चित्प्रथमं यः प्रदर्श्यानुकूलताम्[^0007-1] । KRT_5_0007ab  
संताप्यते न चरमं नीचप्रीत्येव नानया ॥ KRT_5_0007cd  
चपलाभिः प्रवृद्धेयं स्वर्वेश्याभिः सहाम्बुधौ । KRT_5_0008ab  
तदेकचारिणीवृत्तमनया शिक्षितं कुतः ॥ KRT_5_0008cd  
निःस्नेहा नान्वगात्कांश्चित्सुचिरं संस्तुताप्यसौ । KRT_5_0009ab  
परलोकाध्वगान्भूपानपायेनानबान्धवान् ॥ KRT_5_0009cd  
हेमभोजनभाण्डादि[^0010-1] भाण्डागारे यदर्जितम् । KRT_5_0010ab  
कस्मादस्य न नाथास्ते लोकान्तरगता नृपाः ॥ KRT_5_0010cd  
अन्योच्छेष्टेषु पात्रेषु भुक्त्वैतेषु महीभुजः । KRT_5_0011ab  
कस्मान्न लज्जामवहञ्शौचचिन्तां न वा दधुः ॥ KRT_5_0011cd  
स्थूलेषु राजतस्थालकपालेष्ववलोकितैः । KRT_5_0012ab  
प्रेतभूपालनामाङ्कैः शङ्का कस्य न जायते ॥ KRT_5_0012cd  
कृष्टाः प्रविष्टे ये कालपाशे कण्ठान्मुमूर्षताम् । KRT_5_0013ab  
अशस्ता अपवित्राश्च ते हाराः कस्य हारिणः । KRT_5_0013cd  
संदूष्य बाष्पैर्दुःखोष्णैस्त्यक्तान्पूर्वैर्मुमूर्षुभिः । KRT_5_0014ab  
स्पृशन्नेतानलंकारान्न कः संकोचमाप्नुयात् ॥ KRT_5_0014cd  
या वारिराशिसलिलान्तरसंनिधानसंसेवयापि सततं मलिनैव लक्ष्मीः । KRT_5_0015ab  
पात्रेषु रोरशिखिभागिषु[^0015-1] सा विमुक्ता वैमल्यमेति हरिणीव हुताशशौचा[^0015-2] ॥ KRT_5_0015cd  

[^0002-1]: A3 gloss: काव्येतेषु इति । एतेषु प्रत्यक्षविषयेषु फणिनां सर्पाणां कचेषु बन्धनेषु ते कापि रुचिः कश्चिदप्यभिलाषोस्ति । जडाजूटकक्ष्यादिबन्धनार्थनत्यन्तं सर्पानभिलषसीति देवीवचनम् । बन्धनस्थानानां कण्ठप्रकोष्ठकक्ष्यादीनां बहुत्वाद्बन्धानामपि बहुवचनम् । एतेषु कचेषु केशेषु फणिनां सम्बन्धिनी अर्थान्मोहकारिणी कापि रुचिरनिर्वचनीया कान्तिस्तवास्ति तत्र केशानामजगराणामिव दर्शनेनातीव मोहो ज्ञायते इति महादेववचनम् । पुंस्कोकिलस्येव तव कण्ठतटस्य गोभिर्वचनैः चक्षुःश्रुतेः सर्पस्य दृक् नेत्रं हृष्यति मोदते । कोकिलरुतमिव तव क्ण्ठध्वनिं श्रुत्वा सर्पस्य दृघर्षः सर्पाणां चक्षुरेव श्रवणस्थानीयमित्यतो दृक् हृष्यतीत्युक्तम् । गीतप्रियो हि सर्पः । यदुक्तम् । शिशुर्वेत्ति पशुर्वेत्ति वेत्ति गीतरसं फणी । साहित्यामृतसारस्य शङ्करो वेत्ति वा नवेति ॥ इति महादेववचनम् ॥ देवीवचनं तु । तव कण्ठतटस्य कोकिलस्येव करैः पुरोग्रे नेत्रं हृष्यति । गोभिः किरणैः । कोकिलतुल्यवर्णकण्ठतटनैल्यदर्शनेन सर्पस्य दृघर्षः दृग्विकासः कोकिलरुतं श्रुत्वा सर्पाणां नेत्रविकासो जायते शीतसमये तु संकोच इति लौकिकाः ॥.  

[^0002-2]: Thus A3; A1 ॰स्पर्धिनी.  

[^0003-1]: Thus corr. by A3 from A1 ॰धाने.  

[^0007-1]: Thus corr. by later hand from A1 ॰कूल्यताम्.  

[^0010-1]: न supplied by A3.  

[^0015-1]: A3 gloss रोरः दारिद्र्या.  

[^0015-2]: A1 ॰शौचे altered by later hand to ॰शौचा; A3 glosses: अग्निशौचानां मृगाणां अग्निना लोमशुद्धिः अग्निशौचवसनवत्, and हुताशेनाग्निना शौचं शुद्धिर्यस्याः सा हुताशशौचा । हरिणी मृगी इव यथा सा अग्नौ प्रक्षिप्तदेहा सती शुद्धलोमा भवति तद्वद्.  

[page 72]  



इति निर्धार्य नृपतिर्नीत्वा स्वर्णादि[^0016-1] चूर्णताम् । KRT_5_0016ab  
निजैरञ्जलिभिः प्रादाद्द्विजन्मभ्यः करम्भकम्[^0016-3] ॥ KRT_5_0016cd  
साधु भूपेति वक्तव्ये हर्षान्निर्गौरवं द्विजः । KRT_5_0017ab  
साध्ववन्तिन्निति वदन्नेकः प्रापाञ्जलीन्बहून् ॥ KRT_5_0017cd  
लक्ष्मीं कृत्वार्थिसात्कृत्स्नां कृतिनावन्तिवर्मणा । KRT_5_0018ab  
विभूतिश्चामरच्छत्रमात्रशेषा व्यधीयत ॥ KRT_5_0018cd  
अनन्तसंपत्संपन्नभूरिगोत्रजविप्लवे । KRT_5_0019ab  
राजश्रीर्दुर्जरा तस्य नवत्वे भूभुजोभवत् ॥ KRT_5_0019cd  
विप्लुतान्समरे भ्रातॄन्भ्रातृव्यांश्च विजित्य सः । KRT_5_0020ab  
चकार भूरिभिर्वारै राज्यं विगतकण्टकम् ॥ KRT_5_0020cd  
राज्यं निष्पाद्य निर्विघ्नमथ वात्सल्यपेशलः । KRT_5_0021ab  
विभज्य बन्धुभृत्येषु बुभुजे पार्थिवः श्रियम् ॥ KRT_5_0021cd  
भ्राता द्वैमातुरस्तेन शूरवर्माभिधः सुभीः । KRT_5_0022ab  
ज्ञातिप्रियेण वितते यौवराज्येभ्यषिच्यत ॥ KRT_5_0022cd  
खाधूयाहस्तिकर्णाख्यावग्रहारौ[^0023-1][^0023-2] प्रदार्य[^0023-3] यः । KRT_5_0023ab  
शूरवर्मस्वामिनं च गोकुलं च विनिर्ममे ॥ KRT_5_0023cd  
संपूर्णः पूर्णमहिमामर्त्यमाहात्म्यमन्दिरम्[^0024-1][^0024-2] । KRT_5_0024ab  
पञ्चहस्ताप्रदश्चक्रे[^0024-3] मठं सुकृतकर्मठः ॥ KRT_5_0024cd  
भ्राता व्यधत्त नृपतेरपरः समराभिधः । KRT_5_0025ab  
केशवं चतुरात्मानं समरस्वामिनं[^0025-1] तथा ॥ KRT_5_0025cd  
द्वौ श्रूरवरजौ धीरविन्नपाख्यौ निजाख्यया । KRT_5_0026ab  
व्यधत्तां विबुधावासौ द्वावन्यौ गणनापती ॥ KRT_5_0026cd  
भूत्वा बातूलताच्छन्नप्रभावानुभवौ[^0027-1] भुवि । KRT_5_0027ab  
गतौ[^0027-2] सविग्रहावेव हरावससाग्र्यसभ्यताम् ॥ युग्मम्॥ KRT_5_0027cd  
राजदौवारिकः श्रीमाञ्शूरस्यासीन्महोदयः । KRT_5_0028ab  
महोदयस्वामिनो[^0028-1] यः प्रतिष्ठां समपादयत् ॥ KRT_5_0028cd  
रामटाख्यमुपाध्यायं ख्यातव्याकरणश्रमम् । KRT_5_0029ab  
व्याख्यातृपदकं चक्रे स तस्मिन्सुरमन्दिरे ॥ KRT_5_0029cd  
अमात्येन महीभर्तुः श्रीप्रभाकरवर्मणा । KRT_5_0030ab  
कृतं प्रभाकरस्वामिनाम्नो विष्णोर्निकेतनम् ॥ KRT_5_0030cd  
आयातेन शुकैः सार्धं[^0031-1] दत्ता गृहशुकेन यः । KRT_5_0031ab  
मुक्ताः प्राप्य प्रतिष्ठायां चक्रे ख्यातां शुकावलीम्[^0031-2] ॥ KRT_5_0031cd  
विच्छिन्नप्रसरा विद्या भूयः शूरेण मन्त्रिणा । KRT_5_0032ab  
सत्कृत्य विदुषः सभ्यान्देशेस्मिन्नवतारिता ॥ KRT_5_0032cd  
युग्यैः क्षितिभुजां योग्यैरुह्यमाना महर्द्धयः । KRT_5_0033ab  
बुधाः प्रवृद्धसत्कारा विविशुर्भूपतेः सभाम् ॥ KRT_5_0033cd  
मुक्ताकणः शिवस्वामी कविरानन्दवर्धनः[^0034-1] । KRT_5_0034ab  
प्रथां रत्नाकरश्चागात्साम्राज्येवन्तिवर्मणः[^0034-1] ॥ KRT_5_0034cd  
आस्थाने कृतमन्दारो वन्दी शूरस्य मन्त्रिणः । KRT_5_0035ab  
संकल्पस्मृतिमाधातुमिमामार्यां यदापठत् ॥ KRT_5_0035cd  
अयमवसर उपकृतये प्रकृतिचला यावदस्ति संपदियम् । KRT_5_0036ab  
विपदि सदाभ्युदयिन्यां[^0036-1] पुनरुपकर्तुं कुतोवसरः ॥ KRT_5_0036cd  
कृतः सुरेश्वरीक्षेत्रे बहुगेहविधायिना । KRT_5_0037ab  
शिवयोर्मिश्रयोस्तेन प्रासादः सोव्ययस्थितिः ॥ KRT_5_0037cd  
शूरेश्वरं[^0038-1] प्रतिष्ठाप्य स्ववेश्मेव समुन्नतम् । KRT_5_0038ab  
चक्रे शूरमठं धीमान्स भोगाय तपस्विनम् ॥ KRT_5_0038cd  
स्वकृते पत्तनवरे तेन शूरपुराभिधे । KRT_5_0039ab  
क्रमवर्तप्रदेशस्थो[^0039-1] ढक्कोभूद्विनिवेशितः[^0039-2] ॥ KRT_5_0039cd  
सुरेश्वरीप्राङ्गनतश्चक्रे भूतेश्वरं हरम् । KRT_5_0040ab  
मठं शूरमठान्तश्च शूरजो रत्नवर्धनः ॥ KRT_5_0040cd  
काव्यदेव्यभिधा शूरवधूः शुद्धान्वया व्यधात् । KRT_5_0041ab  
सदाशिवं सुरेश्वर्यां काव्यदेवीश्वराभिधम् ॥ KRT_5_0041cd  

[^0016-1]: A2 gloss आदिशब्देन मौक्तिकादेः परिग्रहः.  

[^0016-2]: A2 gloss हम्बलं and करम्बं व्यामिश्रं खिचडू इति भाषया.  

[^0023-1]: A2 gloss धुधखोहा.  

[^0023-2]: A2 gloss व्याघ्राश्रमे वागहामे.  

[^0023-3]: A3 विधाय.  

[^0024-1]: Thus A1; A3 सपूर्णपुण्यमहिमा.  

[^0024-2]: Thus A1; A3 मन्त्रमा॰.  

[^0024-3]: A2 gloss पाञ्जथ्.  

[^0025-1]: A1 gloss शाल्यानश्रमे समरभोग.  

[^0027-1]: तू written above the line by A3; corresponding letter of A1 smeared over. A3 gloss इमौ वातूलावुन्मत्ताविति स्वस्य तद्भावमिव विधाय लोकविषये गोपितनिजप्रभावावित्यर्थः.  

[^0027-2]: Thus corr. by A3 from A1 गुरौ.  

[^0028-1]: A2 gloss म्डवाश्रमे.  

[^0031-1]: सार्धं supplied by A3 in space left by A1.  

[^0031-2]: Thus corr. by later hand from A1 ख्यानशुका॰.  

[^0034-1]: A2 gloss आनन्दवर्धनः काव्यालङ्कारध्वनिग्रन्थकारः.  

[^0034-2]: A2 gloss रत्नाकरः हरविजयकारः.  

[^0036-1]: Thus corr. by A3 from A1 समाभ्यु॰.  

[^0038-1]: A2 gloss शूरपुरे.  

[^0039-1]: A2 gloss कमिलनकोद्दस्थः.  

[^0039-2]: A2 gloss द्रङ्गः.  

[page 73]  



निर्मत्सरोवन्तिवर्मा सोदरेभ्योनिपायिनीम् । KRT_5_0042ab  
शूराय च सपुत्राय नृपतिप्रक्रियां ददौ ॥ KRT_5_0042cd  
छन्दानुवर्ती भूपालो दैवतस्येव मन्त्रिणा । KRT_5_0043ab  
आ बाल्याद्वैष्णवोप्यासीच्छैवतामुपदर्शयन् ॥ KRT_5_0043cd  
क्षेत्रे विश्वैकसाराख्ये[^0044-1] मृतानामपवर्गदे । KRT_5_0044ab  
भूरिभोगास्पदं राज्ञा[^0044-2] तेनावन्दिपुरं कृतम् ॥ KRT_5_0044cd  
अवन्तिस्वामिनं तत्र प्राग्राज्याधिगमात्कृती । KRT_5_0045ab  
विधाय प्राप्तसाम्राज्यश्चक्रेवन्तीश्वरं तदा ॥ KRT_5_0045cd  
त्रिपुरेश्वरभूतेशविजयेशेषु भूभृता । KRT_5_0046ab  
स्नानद्रोण्या रुप्यमय्या तेन पीठत्रयं कृतम् ॥ KRT_5_0046cd  
शूरस्यापि नरेन्द्रं तं ध्यायतः स्वाधिदैवतम् । KRT_5_0047ab  
तत्प्रियार्थमुपेक्ष्योभूद्धर्मः प्राणाः सुतोपि वा ॥ KRT_5_0047cd  
तथा चार्चयितुं जातु[^0048-1] यातो भूतेश्वरं नृपः । KRT_5_0048ab  
विभवानुगुणे स्वस्मिन्पूजोपकरणेर्पिते ॥ KRT_5_0048cd  
ददर्श पीठे देवस्य पूजकैरुपपादितम् । KRT_5_0049ab  
वन्यमुत्पलशाकाख्यं तिक्तशाकमवस्थितम् ॥ KRT_5_0049cd  
तत्रस्थाः क्ष्माभुजा पृष्टास्तन्निवेदनकारणम् । KRT_5_0050ab  
व्यजिज्ञपन्क्षितिन्यस्तजानुप्राञ्जलयस्ततः ॥ KRT_5_0050cd  
डामरो धन्वनामास्ति लहरे[^0051-1] विषये बली । KRT_5_0051ab  
शूरस्य मन्त्रिणो देव सेवको यः सुतोपमः ॥ KRT_5_0051cd  
हृतेषु तेन ग्रामेषु निरवग्रहशक्तिना । KRT_5_0052ab  
निवेद्यमेतदेवास्मै भूतेशाय निवेद्यते ॥ KRT_5_0052cd  
अकाण्डशूलजनितां पार्हिवः कथयन्व्यथाम् । KRT_5_0053ab  
श्रुतमश्रुतवत्कृत्वा त्यक्तपूजोथ निर्ययौ ॥ KRT_5_0053cd  
पूजां संत्यज्य गमनं शूलं चाकस्मिकं प्रभोः । KRT_5_0054ab  
सहेतुकं विदञ्शूरो वृत्तान्तान्वेषकोभवत् ॥ KRT_5_0054cd  
ज्ञाततत्त्वस्ततस्तूर्णं भूतेशाभ्यर्णवर्तिनः । KRT_5_0055ab  
क्रुद्धः समातृचक्रस्य[^0055-1] भैरवस्याविशद्गृहम् ॥ KRT_5_0055cd  
निषिद्धजनबाहुल्याद्भूत्वा[^0056-1] विरलपार्श्वगः । KRT_5_0056ab  
प्रहिणोद्धन्वमानेतुं ततो दूतान्पुनः पुनः ॥ KRT_5_0056cd  
स क्षितिं पत्तिपृतनासंमर्देन प्रकम्पयन् । KRT_5_0057ab  
अप्रकम्पतनुः प्राप क्रूरः शूरान्तिकं शनैः[^0057-1] ॥ KRT_5_0057cd  
तस्य प्रविष्टमात्रस्य शस्त्रिणः शूरचोदिताः । KRT_5_0058ab  
मुण्डं सजीवितस्यैव चिच्छिदुर्भैरवाग्रतः ॥ KRT_5_0058cd  
आसन्ने सरसि क्षिप्त्वा रुधिरोद्गारि तद्वपुः । KRT_5_0059ab  
क्ष्मापतेः क्षालितामर्षो धीरः शूरो विनिर्ययौ ॥ KRT_5_0059cd  
तस्य श्रुत्वा शिरश्छिन्नं स्वपुत्रस्येव मन्त्रिणा । KRT_5_0060ab  
क्षीणमन्युः[^0060-1] क्षितिपतिः सवैलक्ष्य इवाभवत् ॥ KRT_5_0060cd  
शूरोथ पृष्टकुशलो निर्वथोस्मीति भाषिणम् । KRT_5_0061ab  
उत्थाप्य तल्पात्तं देवं पूजाशेषमकारयत् ॥ KRT_5_0061cd  
इत्थं समस्तकृत्येषु भावज्ञः स महीपतेः । KRT_5_0062ab  
अनुक्त्वैव हितं तत्तत्प्राणांस्त्यक्त्वाप्यसाधयत् ॥ KRT_5_0062cd  
परस्परमनुत्पन्नमन्युकालुष्यदूषणौ । KRT_5_0063ab  
स दृष्टौ न श्रुतौ वान्यौ तादृशौ राजमन्त्रिणौ ॥ KRT_5_0063cd  
श्रीमेघवाहनस्येव साम्राज्येवन्तिवर्मणः । KRT_5_0064ab  
अशेषप्राणिनामासीदमारो दश वत्सरान् ॥ KRT_5_0064cd  
जलं जहद्भिः शिशिरं तटानेत्याकुतोभयैः । KRT_5_0065ab  
तत्कालं सेवितः पृष्टे पाठीनैः शरदातपः ॥ KRT_5_0065cd  
अनुग्रहाय लोकानां भट्टश्रीकल्लटादयः । KRT_5_0066ab  
अवन्तिवर्मणः काले सिद्धा भुवमवातरन् ॥ KRT_5_0066cd  
चरित्रे बहुवक्तव्ये येषामेकस्य पावनः । KRT_5_0067ab  
अयं प्रासङ्गिकः कश्चिद्वृत्तान्तो वर्णयिष्यते ॥ KRT_5_0067cd  
देशः प्रवलतोयोयं महापद्मसरोजलैः । KRT_5_0068ab  
कूलिनीभिश्च शबलः स्वल्पोत्पत्तिः सदाभवत् ॥ KRT_5_0068cd  
ललितादित्यभूभर्तुरुद्योगेन बलीयसा । KRT_5_0069ab  
किंचिदाकृष्टसलिलः प्राप्तोत्पत्तिं मनाक्ततः ॥ KRT_5_0069cd  

[^0044-1]: A2 gloss विश्वैकसाराख्ये भारसो इति ग्रामे.  

[^0044-2]: Thus corr. by later hand from A1 राजा.  

[^0048-1]: Thus corr. by later hand from A1 जातो.  

[^0051-1]: A3 gloss लार् इति प्रसिद्धे राष्ट्रे.  

[^0055-1]: A2 separates स from the following and gives the gloss शूरः to स.  

[^0056-1]: Thus A1; A3 ॰बाहुल्ये भूत्वा.  

[^0057-1]: Thus A3; A1 पुरः.  

[^0060-1]: Thus corr. by A2 from A1 क्षण॰.  

[page 74]  



जयापीडे क्रमाद्याते स्वल्पवीर्येषु राजसु । KRT_5_0070ab  
सलिलोपप्लवैरासीत्पुनरेवावृता क्षितिः ॥ KRT_5_0070cd  
दीन्नाराणां दशशती पञ्चाaशत्यधिकाभवत्[^0071-1] । KRT_5_0071ab  
धान्यखारीक्रये[^0071-2] हेतुर्देशे दुर्भिक्षविक्षिते ॥ KRT_5_0071cd  
अवन्तिवर्मणः पुण्यैर्जन्तूञ्जीवयितुं ततः । KRT_5_0072ab  
स्वयमन्नपतिः श्रीमान्सुय्यः क्षितिमवातरत् ॥ KRT_5_0072cd  
यस्याविज्ञातसंभूतेस्तुर्ये[^0073-1] कालेपि निश्चितम् । KRT_5_0073ab  
अयोनिजत्वं कृतिनश्चरितैर्भुवनाद्भुतैः ॥ KRT_5_0073cd  
पुरा रथ्यारजःपुञ्जं संमार्जन्ती पिधानवत् । KRT_5_0074ab  
सुय्याभिधाना[^0074-1] चाण्डाली मृद्भाण्डं प्राप नूतनम् ॥ KRT_5_0074cd  
तस्मिन्पिधानमुद्धृत्य सापश्यन्मध्यशायिनम् । KRT_5_0075ab  
बालं कमलपत्राक्षं धयन्तं स्वकराङ्गुलीः ॥ KRT_5_0075cd  
मात्रा कयापि त्यक्तोसौ सुन्दरो मन्दभाग्यता । KRT_5_0076ab  
अथेति चिन्तयन्त्यासीत्सा स्नेहात्प्रस्नुतस्तनी ॥ KRT_5_0076cd  
अदूषन्त्या[^0077-1] स्पर्शेन धात्र्या शूद्रस्त्रियो गृहे । KRT_5_0077ab  
तया विहितवृत्तिः स शिशुर्वृद्धिमनीयत ॥ KRT_5_0077cd  
स सुय्यनामा मतिमान्प्रवृद्धः शिक्षिताक्षरः । KRT_5_0078ab  
कस्याप्यासीद्गृहपतेरर्भकाध्यापको गृहे ॥ KRT_5_0078cd  
व्रतस्नानादिनियमैस्तं सतां हृदयंगमम् । KRT_5_0079ab  
गोष्टीषु विशदप्रज्ञम् विदग्धाः पर्यवारयन् ॥ KRT_5_0079cd  
तेषां कथाव्यवस्थासु निन्दताम् जलविप्लवम् । KRT_5_0080ab  
धीरस्ति मे निरर्थस्तु किं कुर्यामिति सोब्रवीत् ॥ KRT_5_0080cd  
उन्मत्तस्येव वदतस्तस्य तन्नियमाद्वचः । KRT_5_0081ab  
निशम्य भूभृच्चारेभ्यश्चिरमासीत्सविस्मयः ॥ KRT_5_0081cd  
ततस्तमानीय नृपः किं ब्रूष इति पृष्टवान् । KRT_5_0082ab  
धीरस्तीत्यादि राजाग्रेप्यवोचत्सोप्यसंभ्रमः[^0082-1] ॥ KRT_5_0082cd  
वातूलोसाविति निजैरुक्तोप्यथ महीपतिः । KRT_5_0083ab  
धियं दिदृक्षुर्विदधे तस्यायत्तं निजं[^0083-1] धनम् ॥ KRT_5_0083cd  
कोशाद्दीन्नारभाण्डानि बहून्यादाय हेलया । KRT_5_0084ab  
ययौ मडवराज्यं स नावमारुह्य रंहसा ॥ KRT_5_0084cd  
ग्रामे तत्र प्रवृद्धाम्बुनिमग्ने नन्दकाभिधे । KRT_5_0085ab  
एकं निक्षिप्य तां राजा तन्निष्ठान्वेषकोभवत् ॥ KRT_5_0085cd  
सत्यं वातूल एवासौ सभेष्वपि वदत्स्वपि । KRT_5_0086ab  
वार्तां निशम्य तां राजा तन्निष्ठान्वेषकोभवत् ॥ KRT_5_0086cd  
क्रमराज्यं स संप्राप्य देशे यक्षदराभिधे[^0087-1] । KRT_5_0087ab  
अञ्जलिभ्यां निचिक्षेप दीन्नारान्सलिलान्तरे ॥ KRT_5_0087cd  
यत्र तीरद्वयालम्बिशैलनिर्लुठिताः शिलाः । KRT_5_0088ab  
चक्रुर्वितस्ताम् निष्पीड्य पयः प्रतिपथोन्मुखम् ॥ KRT_5_0088cd  
दुर्भिक्षोपहता ग्राम्या दीन्नारान्वेषिणस्तदा । KRT_5_0089ab  
शिलाः प्रवाहादुद्धृत्य वितस्तां समशोधयन् ॥ KRT_5_0089cd  
एवं दिनानि द्वित्राणि पयो युक्त्या विकृष्य तत् । KRT_5_0090ab  
वितस्तामेकतः स्थानात्कर्मकृद्भिरबन्धयत् ॥ KRT_5_0090cd  
पाषाणसेतुबन्धेन सुय्येनाद्भुतकर्मणा । KRT_5_0091ab  
सप्ताहमभवद्बद्धा निखिला नीलजा सरित् ॥ KRT_5_0091cd  
अधः प्रवाहं संशोध्य लुठदश्मप्रतिक्रियाम् । KRT_5_0092ab  
कृत्वा बद्धैः शिलाबन्धैः सेतुबन्धमपाटयत् ॥ KRT_5_0092cd  
चिरकालनिरोधेन सोत्कण्ठेवाम्बुधिं प्रति । KRT_5_0093ab  
ततः प्रावर्तत जवाद्गन्तुं सागरगामिनी ॥ KRT_5_0093cd  
जम्बालाङ्का स्फुरन्मीना भूर्बभौ सलिलोज्झिता । KRT_5_0094ab  
व्यक्तकार्ष्ण्या सनक्षत्रा निर्मेघेव नभःस्थली ॥ KRT_5_0094cd  
यत्र यत्र विवेदौघवेधं सलिलविप्लवे । KRT_5_0095ab  
तत्र तत्र वितस्तायाः प्रवाहान्नूतनान्व्यधात् ॥ KRT_5_0095cd  
मूलस्रोतोग्र्यनिष्ठ्यूतभूरिस्रोता बभौ सरित् । KRT_5_0096ab  
एकभोगाश्रयानेकफणेवासितपन्नगी ॥ KRT_5_0096cd  
वामेन सिन्धुस्त्रिग्राम्या वितस्ता दक्षिणेन तु । KRT_5_0097ab  
यान्त्यौ ये समगंसातां[^0097-1] प्राग्वैन्यस्वामिनोन्तिके ॥ KRT_5_0097cd  
वर्ततेद्य महानद्योः कल्पापायेप्यनत्ययः । KRT_5_0098ab  
संगमो नगरोपान्ते स सुय्योपक्रमस्तयोः ॥ KRT_5_0098cd  

[^0071-1]: Thus A1; A3 पञ्चाशदधि॰.  

[^0071-2]: Thus corr. by A3 from A1 ॰खारेः.  

[^0073-1]: A2 gloss चतुर्थे युगे.  

[^0074-1]: Thus A1; A3 पूयाभि॰.  

[^0077-1]: Thus corr. by later hand from A1 ॰न्त्याः.  

[^0082-1]: Thus corr. by A3 from A1 ॰सम्भवः.  

[^0087-1]: A2 gloss द्यारगलाख्ये.  

[^0079-1]: समगं supplied by A3 in space left by A1.  

[page 75]  



अद्याप्यास्तां[^0099-1] फलपुरपरिहासपुरस्थितौ । KRT_5_0099ab  
विष्णुस्वामी संगमस्य वैन्यस्वामी च तीरयोः ॥ KRT_5_0099cd  
सुन्दरीभवनाभ्यर्णप्राप्तस्याद्यतनस्य तु । KRT_5_0100ab  
योगशायी हृषीकेशः सुय्यस्याभ्यर्चितस्तटे ॥ KRT_5_0100cd  
दृश्यन्तेद्यापि सरितां पूर्वस्रोतस्तटोद्भवाः[^0101-1] । KRT_5_0101ab  
निषादाकृष्टनैरज्जुरेखाङ्का जीर्णपादपाः ॥ KRT_5_0101cd  
स्फुरत्तरङ्गजिह्वाह् स नदीर्मार्गमजिग्रहत् । KRT_5_0102ab  
तास्ताः स्वेच्छानुसारेण मान्त्रिकः पन्नगीरिव ॥ KRT_5_0102cd  
बद्ध्वा शैलमयान्सेतून्वितस्ताम् सप्तयोजनीम् । KRT_5_0103ab  
महापद्मसरोवारि स चकार नियन्त्रितम् ॥ KRT_5_0103cd  
महापद्मसरःकुण्डद्वितस्ता येन योजिता । KRT_5_0104ab  
अवान्निर्याति[^0104-1] कोदण्डयन्त्रादिपुरिवाध्वना ॥ KRT_5_0104cd  
उद्धृत्य सलिलादुर्वीमेवमादिवराहवत् । KRT_5_0105ab  
अनेकजनसंकीर्णान्ग्रामान्नानाविधान्व्यधात् ॥ KRT_5_0105cd  
पालीभिरम्भः संरोध्य यान्कुण्डसदृशान्व्यधात् । KRT_5_0106ab  
कुण्डलानीति सर्वान्नसमृद्धान्ब्रुवते जनाः ॥ KRT_5_0106cd  
उत्खातकीलनिवहान्नद्योद्यापि शरत्कृशाः । KRT_5_0107ab  
व्यञ्जन्ति जलगन्धेभबन्धनस्तम्भसंनिभान् ॥ KRT_5_0107cd  
दीन्नारभाण्डानौज्झीत्स[^0108-1] यदगाधजलान्तरे । KRT_5_0108ab  
नन्दिके निर्गतजले स्थलान्तात्तदलभ्यत ॥ KRT_5_0108cd  
अदेवमातृकान्ग्रामान्परीक्ष्य विविधाः क्षितीः । KRT_5_0109ab  
संविभेजे विभक्तेन नादेयेन स वारिणा ॥ KRT_5_0109cd  
असिञ्चच्च जलैर्ग्रामान्मृदमुपाहताम् । KRT_5_0110ab  
या यावता क्षणेनागाच्छोषम् तां तावता हृदि ॥ KRT_5_0110cd  
कालेन मत्वा सेकार्हां प्रतिग्रामं जलस्रुतेः । KRT_5_0111ab  
परिमाणं विभागं च परिकल्प्य निरस्त्ययम् ॥ KRT_5_0111cd  
चकार चानूलाद्याभिः सिन्धुभिः सर्वतो दिशः । KRT_5_0112ab  
सत्फलोदारकेदारसंपत्संपन्नविभ्रमाः ॥ तिलकम्॥ KRT_5_0112cd  
न कश्यपेनोपकृतं न यत्संकर्षणेन वा । KRT_5_0113ab  
हेलया मण्डलेमुष्मिंस्तत्सुय्येन सुकर्मणा ॥ KRT_5_0113cd  
भूमेर्जलादुद्धरणं द्विजक्षेत्रे तथार्पणम् । KRT_5_0114ab  
सेतुबन्धोश्मभिस्तोये यमनं कालियस्य च ॥ KRT_5_0114cd  
चतुर्षु सिद्धमिति[^0115-1] यद्विष्णोः सत्कर्मजन्मसु । KRT_5_0115ab  
सुय्यस्य तत्पुण्यराशेरेकस्मिन्नेव जन्मनि ॥ युग्मम्॥[^0115-2] KRT_5_0115cd  
यस्मिन्महासुभिक्षेषु दीन्नाराणां शतद्वयी । KRT_5_0116ab  
धान्यखारेः[^0116-1] प्राप्तिहेतुरा सर्गादभवत्पुरा ॥ KRT_5_0116cd  
ततः प्रभृति तत्रैव चित्रं कश्मीरमण्डले । KRT_5_0117ab  
षट्त्रिंशता[^0117-1] धान्यखरोर्दीन्नारैरुदितः क्रयः ॥ KRT_5_0117cd  
निर्गताया[^0118-1] महापद्मसलिलात्स्वर्गसंबिभम् । KRT_5_0118ab  
वितस्तायास्तटे चक्रे स्वनामाङ्कं स पत्तनम् ॥ KRT_5_0118cd  
स्वकृता स्थापिता तेन सरसि व्याप्तदिक्तटे । KRT_5_0119ab  
आसंसारं स्थितामारमर्यादा[^0119-1] झषपक्षिणाम् ॥ KRT_5_0119cd  
सुय्याकुण्डलनामानं[^0120-1] ग्रामं कृत्वा द्विजातिसात् । KRT_5_0120ab  
सुय्यामुद्दिश्य[^0120-2] तन्नाम्ना सुय्यासेतुं[^0120-3] च निर्ममे ॥ KRT_5_0120cd  
तेनोद्धृतासु सलिलाद्भूषु ग्रामाः सहस्रशः । KRT_5_0121ab  
अवन्तिवर्मप्रमुखैर्जयस्थलमुखाः[^0121-1] कृताः ॥ KRT_5_0121cd  
ईदृशैर्धर्म्यवृत्तान्तैः प्रवर्तितकृतोदयः । KRT_5_0122ab  
अवन्तिदेवः पातिस्म मान्धातेव वसुंधराम् ॥ KRT_5_0122cd  
प्राणप्रयाणसोद्योगरोगग्रस्तस्ततो ययौ । KRT_5_0123ab  
क्षेत्रं स त्रिपुरेशाद्रिनिष्ठज्येष्ठेश्वराश्रितम् ॥ KRT_5_0123cd  
आत्मनस्तत्र निश्चित्र विपत्तिं चिरगोपिताम् । KRT_5_0124ab  
प्राणान्ते प्राञ्जलिः शूरो वैष्णवत्वमदर्शयत् ॥ KRT_5_0124cd  
तेनान्ते भगवद्गीताः शृण्वता भावितात्मना । KRT_5_0125ab  
ध्यायता वैष्णवं धाम निरमुच्यत जीवितम् ॥ KRT_5_0125cd  

[^0092-1]: Emended A1 अध्यप्या॰, altered by later hand to अधप्या॰.  

[^0102-1]: Thus G and Edd.; A ॰द्भयः.  

[^0104-1]: Thus G and Edd.; A ॰र्यान्ति.  

[^0108-1]: Emended; A ॰भाण्डात्नौ॰.  

[^0112-1]: Supplied by A2.  

[^0115-1]: Thus corr. by A2 from A1 यत्सिद्ध॰.  

[^0115-2]: युग्मम् supplied by A2.  

[^0116-1]: Thus corr. by A1 from खारी.  

[^0117-1]: A2 gloss द्वादशदीनाराणां बाहगन्ये इति कश्मीरदेशभाषया परिगणने षट्त्रिंशद्दीन्नाराः त्रिबाहगन्य इति ज्ञेयाः.  

[^0118-1]: Thus corr. by A3 from A1 निर्गता वा.  

[^0118-2]: A2 gloss सुय्यपुराख्यम्.  

[^0119-1]: Thus corr. by A3 from A1 स्थिरासार॰.  

[^0120-1]: Thus corr. by later hand from A1 सुय्यकु॰.  

[^0120-2]: Emended; A सय्या॰.  

[^0120-3]: Thus corr. by later hand from A1 सय्या॰.  

[^0121-1]: A2 gloss जिथन्.  

:p 76.  
आषाढशुक्लपक्षस्य तृतीयस्याम् क्षमापतिः[^0126-1] । KRT_5_0126ab  
वर्षे एकोनषष्ठे स क्ष्मावृषास्तमुपाययौ ॥ KRT_5_0126cd  
तस्मिन्प्रशान्ते प्रत्येकं विभवोत्सिक्तचेतसाम् । KRT_5_0127ab  
तुल्यमुत्पलवंश्यानां राज्येच्छा भूयसामभूत् ॥ KRT_5_0127cd  
ततश्चक्रे प्रतीहारः प्रयत्नाद्रत्नवर्धनः । KRT_5_0128ab  
नृपं शंकरवर्माणमवन्तिनृपतेः सुतम् ॥ KRT_5_0128cd  
कर्णपो विन्नपामात्यस्तनूजं[^0129-1] शूरवर्मणः[^0129-2] । KRT_5_0129ab  
तद्द्वेषात्सुखवर्माख्यं यौवराज्येप्ययोजयत् ॥ KRT_5_0129cd  
अतस्तयोरभूद्वैरं क्षितीशयुवराजयोः । KRT_5_0130ab  
यस्मिन्क्षने क्षणे राज्यमासीद्दोलाभिवाश्रयत् ॥ KRT_5_0130cd  
शिवशक्त्यादयो वीराः स्वामिकार्योज्झितासवः । KRT_5_0131ab  
यत्राभूवन्स्वसत्त्वस्य परीक्षाक्षनलाभिनः ॥ KRT_5_0131cd  
कुर्वतां स्वामिशत्रूणां दानमानप्रतिश्रवम् । KRT_5_0132ab  
सत्त्वैकाग्र्यान्न ते यस्मादानुकूल्यमशिश्रियन् ॥ KRT_5_0132cd  
पिण्डस्पृहां परित्यज्याहंकृताः शिक्षिताः क्वचित् । KRT_5_0133ab  
तावन्न वीततमसह् श्ववृत्तिमनुजीविनः ॥ KRT_5_0133cd  
कथंचिदथ निर्जित्य युवराजं[^0134-1] महौजसम् । KRT_5_0134ab  
प्राज्यः स्वविजयोंकारश्चक्रे शंकरवर्मणा ॥ KRT_5_0134cd  
सम्राट्समरवर्माद्यैर्वितीर्णसमरोसकृत् । KRT_5_0135ab  
कीर्तिं श्रिया प्रणयिनीं लब्धयाधिविवेद सः ॥ KRT_5_0135cd  
अथ निर्जित्य दायादांल्लब्ध्वा लक्ष्मीं क्षितीश्वरः । KRT_5_0136ab  
जिष्णुर्दिग्विजयं कर्तुं श्रीमानासीन्महोद्यमः ॥ KRT_5_0136cd  
तस्य कालबलाद्देशे प्रक्षीणजनसंपदि । KRT_5_0137ab  
लक्षाणि नव पत्तीनां द्वारान्निष्क्रामतोभवन् ॥ KRT_5_0137cd  
स्वपुरस्योपकण्ठेपि योभूत्कुण्ठितशासनः । KRT_5_0138ab  
स एव रत्नोत्तंसेषु राज्ञामाज्ञां न्यवेशयत् ॥ KRT_5_0138cd  
गच्छन्नाम्नायविच्छेदसंप्रदायः ककुभये । KRT_5_0139ab  
स्वप्रज्ञया समुन्नीतो राज्ञा शंकरवर्मणा ॥ KRT_5_0139cd  
तत्सेना नरनाथानां पृतनाभिः पदे पदे । KRT_5_0140ab  
कुलापगेव कुल्याभिर्विशन्तीभिरवर्ध्यत ॥ KRT_5_0140cd  
दार्वाभिसारराजेन[^0141-1][^0141-2] त्रस्यता[^0141-3] समुपाश्रिताः । KRT_5_0141ab  
अद्रिद्रोण्यो न वाहिन्यंस्तत्सेनानादमादधुः ॥ KRT_5_0141cd  
जनोल्बणैर्हरिगणैर्गृह्णन्हरिगणं क्षणात् । KRT_5_0142ab  
अनासादितदुर्गं स चक्रे दुर्गान्तरातिथिम् ॥ KRT_5_0142cd  
लक्षाणि नव पतीनां वारणानां शतत्रयी । KRT_5_0143ab  
लक्षं च वाजिनामासीद्यस्य सेनापुरःसरम् ॥ KRT_5_0143cd  
स गूर्जरजयव्ययः स्वपराभवशङ्किनम् । KRT_5_0144ab  
त्रैगर्तं[^0144-2] पृथिवीचन्द्रं निन्ये तमसि हास्यताम् ॥ KRT_5_0144cd  
पुत्रं भुवनचन्द्राख्यं नीविं[^0145-1] प्रागेव दत्तवान् । KRT_5_0145ab  
स ह्यभूत्प्रणतिं कर्तुं तस्याभ्यर्णमुपागतः ॥ KRT_5_0145cd  
अथ तत्कटकं भ्राम्यद्भूरिमण्डलनायकम् । KRT_5_0146ab  
वीक्ष्य संमुखमायान्तं महार्णवमिवोल्बणम् ॥ KRT_5_0146cd  
समागमक्षये यस्माच्छङ्गमानः स्वबन्धनम् । KRT_5_0147ab  
पलाय्य प्रययौ दूरं निर्वाणौजोविजृम्भितः[^0147-1] ॥ तिलकम्॥ KRT_5_0147cd  
यमप्रतिमसौन्दर्यमद्याप्याहुः पुराविदः । KRT_5_0148ab  
तमेवाद्राक्षुरुत्रस्ता नृपाः कालमिवोल्बणम् ॥ KRT_5_0148cd  
उच्चखानालखानस्य संख्ये गूर्जरभुभूजः । KRT_5_0149ab  
बद्धमूलां क्षणाल्लक्ष्मीं शुचं दीर्घामरोपयत् ॥ KRT_5_0149cd  
तस्मै दत्त्वा टक्कदेशं[^0150-1] विनयादङ्गुलीमिव । KRT_5_0150ab  
स्वशरीरमिवापासीन्मण्डलं गूर्जराधिपः ॥ KRT_5_0150cd  
हृतं भोजाधिराजेन स साम्राज्यमदापयत् । KRT_5_0151ab  
प्रतीहारतया भृत्यीभूते थक्कियक्रान्वये ॥ KRT_5_0151cd  

[^0126-1]: Thus corr. by A3 from A1 ॰पतेः.  

[^0129-1]: Thus A3; A1 ॰पापत्य॰.  

[^0129-2]: A4 gloss अवन्तिवर्मभ्रातुः.  

[^0134-1]: A4 gloss सुखवर्माणम्.  

[^0131-1]: Thus A1; altered by later hand to ॰विच्छेदं.  

[^0141-1]: A2 gloss दर्वाभिसारः दानगलो इति भाषया.  

[^0141-2]: A4 gloss नरवाहननाम्ना.  

[^0141-3]: A3 भ्राम्यता.  

[^0141-4]: A4 gloss दार्वाभिसारनृपस्य सेना.  

[^0144-1]: A2 gloss गूर्जरेति अत्र गुर्जरः लघुगोज्यराद इति प्रसिद्धो देशः.  

[^0144-2]: A2 gloss त्रिगर्तो नगरकोट्टः तदधीशः.  

[^0142-1]: A1 writes in margin the gloss: नीविः । नेय इति देशभाषया प्र, which A2 continues with सिद्धः यः स्वप्रतिनिधिः न्यूनबलेन माण्डलिकेनाधिकबलस्य राज्ञः प्रतीत्यर्थं सतर्ण्यते ॥.  

[^0147-1]: ति suppied by A3 in space left by A1.  

[^0150-1]: A1 gloss तक्कदेशः अट्किनदीतटे शकरवो नाम भुद्ददेशाद्दूरं वर्तमानो योजनविंशतिकेन.  

[page 77]  



दरत्तुरुष्काधिपयोर्थः केसरिवराहयोः । KRT_5_0152ab  
हिमवद्विन्ध्ययोरासीदार्यावर्त इवानतरे ॥ KRT_5_0152cd  
उदभाण्डपुरे[^0153-1] तस्थुर्यदीये निर्भया नृपाः । KRT_5_0153ab  
पक्षच्छेदव्यथात्रस्ता महार्णव इवाद्रयः ॥ KRT_5_0153cd  
नक्षत्रेष्विव भूपेषु नभसीवोत्तरापथे । KRT_5_0154ab  
यस्यैव विपुला ख्यातिर्मार्तण्डस्येव[^0154-1] मण्दलम् ॥ KRT_5_0154cd  
स श्रीमांल्लल्लियः[^0155-1] शाहिरलखानाश्रयः क्रिधा । KRT_5_0155ab  
निराकरिष्णोः[^0155-2] साम्राज्यात्तस्य सेवां न लब्धवान् ॥ KRT_5_0155cd  
एवं दिग्विजयं कृत्वा प्राप्तः स[^0156-1] निजमण्डलम् । KRT_5_0156ab  
प्रदेशे पञ्चसत्राख्ये स्वनाम्नां विदधे पुराम् ॥ KRT_5_0156cd  
तस्य[^0157-1] श्रीस्वामिराजस्य तनयोदक्पथप्रभोः[^0157-2] । KRT_5_0157ab  
पूर्णिमेव क्षपाबन्धोः सुगन्धाख्याभवत्प्रिया ॥ KRT_5_0157cd  
तया समं पुरवरे सुरराजोपमो नृपः । KRT_5_0158ab  
तस्मिञ्शंकरगौरीशसुगन्धेशौ[^0158-1] विनिर्ममे ॥ KRT_5_0158cd  
द्विजस्तयोर्नायकाख्यो गौरीशसुरसद्मनोः । KRT_5_0159ab  
चातुर्विद्यः कृतस्तेन वाग्देवीकुलमन्दिरम् ॥ KRT_5_0159cd  
परकाव्येन कवयः परद्रव्येण चेश्वराः । KRT_5_0160ab  
निर्लोटितेन स्वकृतिं पुष्णन्त्यद्यतने क्षणे ॥ KRT_5_0160cd  
स्वल्पसत्त्वो नरपतिः स्वपुरख्यापनाय सः । KRT_5_0161ab  
सारापहारमकरोत्परिहासपुरस्य यत् ॥ KRT_5_0161cd  
ख्यातिहेतुः पट्टवानम् पशूनां क्रियविक्रयौ । KRT_5_0162ab  
इत्यादि यत्पत्तनेस्ति तत्तस्मिन्हि पुरोभवत् ॥ KRT_5_0162cd  
राज्यप्रेदेन नृपते रत्नवर्धनमन्त्रिणा । KRT_5_0163ab  
श्रीरत्नवर्धनेशाख्यो व्यधीयत सदाशिवः ॥ KRT_5_0163cd  
चित्रं नृपद्विपाः पूतमूर्तयः कीर्तिनिर्झरैः । KRT_5_0164ab  
भवन्ति व्यसनासक्तिपांसुस्नानमलीमसः ॥ KRT_5_0164cd  
अथ क्रमेण नृपतिर्लोभाभ्यासेन भूयसा । KRT_5_0165ab  
आधीयमानचित्तोभूत्प्रजापीडनपण्डितः[^0165-1] ॥ KRT_5_0165cd  
आरब्धैर्व्यसनैर्भूम्ना क्षीणकोशः क्षणे क्षणे । KRT_5_0166ab  
देवादीनां स सर्वस्वं जहारायासयुक्तिभिः ॥ KRT_5_0166cd  
कर्मस्थाने पुरगृहग्रामादिधनहारिणा । KRT_5_0167ab  
तेनाaट्टपतिभागाख्यगृहकृत्याभिधे कृते ॥ KRT_5_0167cd  
धूपचन्दनतैलादिविक्रयोत्थं[^0168-1] समाददे । KRT_5_0168ab  
द्रविणं देववेश्मभ्यः क्रयमूल्यकलाच्छलात्[^0168-2][^0168-3] ॥ KRT_5_0168cd  
प्रत्यवेक्षां मुखे दत्त्वा विभक्तैरधिकारिभिः । KRT_5_0169ab  
चतुःषष्टिं सुरगृहान्मुमोषेतरदञ्जसा[^0169-1] ॥ KRT_5_0169cd  
ग्रामान्देवगृहग्राह्यान्राजा प्रतिकरेण सः । KRT_5_0170ab  
स्वयं स्वीकृत्य चोत्पत्तिं क्ष्मां कार्षक इव व्यधात् ॥ KRT_5_0170cd  
तुलां कृत्वा त्रिभागोनां वर्षदेयां स पर्षदे । KRT_5_0171ab  
भुक्तिकम्बलमूल्यादिदम्भादभ्यधिकं[^0171-1][^0171-2] ददौ ॥ KRT_5_0171cd  
दिगन्तरस्थो ग्रामीणानूढभाराननागतान् । KRT_5_0172ab  
तद्देशार्धैर्भारमूल्यं वर्षमेकमदण्डयत् ॥ KRT_5_0172cd  
वर्षेपरस्मिन्निखिलान्भारमूल्यं निरागतान् । KRT_5_0173ab  
तयैव संख्यया ग्राम्यान्प्रतिग्राममदण्डयत् ॥ KRT_5_0173cd  
इत्येषा रूढभारोढिः प्रथमं तेन पातिता । KRT_5_0174ab  
दारिद्र्यदूती ग्रामाणां या त्रयोदशधा स्थिता ॥ KRT_5_0174cd  
स्कन्दकग्रामकायस्थमासवृत्त्यादिसंग्रहैः । KRT_5_0175ab  
अन्यैश्च विविधायासरिव्यधाद्ग्रामान्स निर्धनान् ॥ KRT_5_0175cd  
तुलापहारोपचयग्रामदण्डादिसंग्रहैः । KRT_5_0176ab  
इत्येष तेन संवाहो गृहकृत्ये प्रवर्तितः ॥ KRT_5_0176cd  
व्यधत्त पञ्च दिविरान्स[^0177-1] तस्मिन्भिन्नकर्मणि । KRT_5_0177ab  
षष्ठं तथा गञ्जवरं शकचं लवटाभिधम् ॥ KRT_5_0177cd  

[^0153-1]: This verse is added in margin by A3; found in G R.  

[^0154-1]: A1 विपुलख्याति मा॰; A3 has altered this to विपुला ख्यातिर्मा॰, but has subsequently restored the reading of A1. G follow A1, R reads as A3.  

[^0155-1]: A3 gloss शङ्करवर्मा.  

[^0155-2]: A2 gloss शङ्करपोर्.  

[^0157-1]: A3 gloss शङ्करवर्मणः.  

[^0157-2]: A3 gloss कन्या.  

[^0158-1]: Emended; A गौरेश॰.  

[^0165-1]: Thus corr. by A3 from A1 अधेयमान॰.  

[^0168-1]: Thus A1; A3 ॰नचेला॰.  

[^0168-2]: Thus corr. by later hand from A1 ॰मूल्ये.  

[^0168-3]: A2 gloss कलालाभः.  

[^0169-1]: Thus A3; A1 मुमोचेत॰.  

[^0171-1]: Thus A1; A3 भुक्त॰.  

[^0171-2]: दम्भा supplied by A3 in space left by A1.  

[^0177-1]: Thus A1. Cf. vi. 130; vii. 111, 119; misread शिविरान्स in R G Edd.  

[page 78]  



आत्मनो निरयं मूढः सोङ्गीकृत्येत्युपक्रियाम् । KRT_5_0178ab  
भाविनामकरोद्राज्ञां पापी यद्वा[^0178-1] नियोगिनाम्[^0178-2] ॥ KRT_5_0178cd  
निमित्तं मण्डलेमुष्मिन्सविद्यानामनादरे । KRT_5_0179ab  
राज्ञां प्रतापहानौ च नान्यः शंकरवर्मणः ॥ KRT_5_0179cd  
मुख्येन गुणिनां राज्ञा धनहान्या प्रथापहाः । KRT_5_0180ab  
मूर्खेण येन कायस्था दास्याः पुत्राः प्रवर्तिताः ॥ KRT_5_0180cd  
तथा कायस्थभोज्या भूर्जाता तत्प्रत्यवेक्षया । KRT_5_0181ab  
यथा संजायतेवर्णं[^0181-1] हरणादिव भूभुजाम् ॥ KRT_5_0181cd  
तस्मिन्घोरे प्रजादुःखे कृपार्द्रः पृथिवीपतिम् । KRT_5_0182ab  
पुत्रो गोपालवर्माख्यः कदाचिदिदमब्रवीत् ॥ KRT_5_0182cd  
प्रदातुस्तात भवतः पूर्वं न्यासीकृतः स्थितः । KRT_5_0183ab  
वरो यः सत्यसंधस्य सोधुना प्रार्थ्यते मया ॥ KRT_5_0183cd  
कायस्थप्रेरणादेतैर्देवेनाद्य प्रवर्तितैः । KRT_5_0184ab  
आयाससैः श्वासशेषैव प्राणवृत्तिः शरीरिणाम् ॥ KRT_5_0184cd  
न च नामास्ति तातस्य काचिल्लोकद्वयोचिता । KRT_5_0185ab  
मनागपि हितप्राप्तिरेतया जनपीडया ॥ KRT_5_0185cd  
अदृष्टविषयां वार्तां गहनां विवृणोति कः । KRT_5_0186ab  
दृष्टेप्यनिष्टादन्यन्न कर्मणानेन दृश्यते ॥ KRT_5_0186cd  
एकतो व्याधिदुर्भिक्षप्रमुखा विपदोखिलाः । KRT_5_0187ab  
प्रजानामेकतस्त्वेका लुब्धता वसुधापतेः ॥ KRT_5_0187cd  
भूभुजोभ्यस्तलोभस्य श्रीः कैश्चिन्नाभिनन्द्यते । KRT_5_0188ab  
अकालकुसुमस्येव फलसंभावनोज्झिता ॥ KRT_5_0188cd  
दानं च सूनृता सूक्तिर्विश्वसंवननं प्रभोः । KRT_5_0189ab  
लोभः पूर्वं तयोरेव विनाशाय महोद्यमः ॥ KRT_5_0189cd  
प्रतापमायतिं शोभां हेमन्ताहस्य वारिदः । KRT_5_0190ab  
स्मृतिशेषां करोत्येव लोभश्च पृथिवीभुजाम् ॥ KRT_5_0190cd  
दायादा व्ययभीरुतापरिहृतारब्धेर्भवन्त्युन्नता भृत्याः प्रत्युपकारकातरमतेः कुर्युर्न केपि प्रियम् । KRT_5_0191ab  
राशीभूतधनस्य जीवितहृतौ शश्वद्यतेरन्निजा भूमर्तुः क्रियते द्विषेव रभसाल्लोभेन किं नाप्रियम् ॥ KRT_5_0191cd  
राजसंवाहनामायं नवायासो जनासुहृत् । KRT_5_0192ab  
तदेष लोभप्रभवः प्रजानाथनिवार्यताम् ॥ KRT_5_0192cd  
श्रुत्वेति राजपुत्रस्य सौजन्येनोज्ज्वलं वचः । KRT_5_0193ab  
स्मितधौताधरो राजा शनैर्वचनमब्रवीत् ॥ KRT_5_0193cd  
तत्राकृत्यविसंवादि वचः सौजन्यपेशलम् । KRT_5_0194ab  
स्मारयत्यद्य मामेतच्चित्तवृत्तिं पुरातनीम् ॥ KRT_5_0194cd  
कुमारभावे पूर्वं मे तवेवार्द्रान्तरात्मनः । KRT_5_0195ab  
प्रजावत्सलता वत्स पर्याप्ता पर्यववर्धत ॥ KRT_5_0195cd  
सोहं घर्मे महद्वर्म शीते दत्त्वाछमंशुकम्[^0196-1] । KRT_5_0196ab  
पदातिरपपादत्रः पित्रा संचारितोभवम् ॥ KRT_5_0196cd  
मृगव्यादौ हयैः सार्धमटन्तं[^0197-1] कण्टकक्षतम् । KRT_5_0197ab  
अन्तर्बाष्पं मां विलोक्य तमसूयिषुरग्रगाः ॥ KRT_5_0197cd  
स तानुवाच सामान्यो भूत्वाहं राज्यमाप्तवान् । KRT_5_0198ab  
काले काले सेवकानां जाने सेवापरिश्रमम् ॥ KRT_5_0198cd  
ईदृग्दुःखमयं भुक्त्वा ज्ञास्यत्यन्यव्यथां ध्रुवम् । KRT_5_0199ab  
प्राप्तैश्वर्यो भवेन्मूढो गर्भेश्वरतयान्यथा ॥ KRT_5_0199cd  
उपायैरीदृशैर्योहं कृतः पित्रा सुशिक्षितः[^0200-1] । KRT_5_0200ab  
तेनापि प्राप्तराज्येन मयैवं पीडिताः प्रजाः ॥ KRT_5_0200cd  
गर्भवासव्यथां जातः शरीरो विस्मरेद्यथा । KRT_5_0201ab  
प्राप्तराज्यस्तथा राजा नियतं पूर्वचिन्तनम्[^0201-1] ॥ KRT_5_0201cd  
त्वयैव तस्मादेकोद्य वरो मह्यं प्रदीयताम् । KRT_5_0202ab  
प्राप्तराज्यः प्रजापीडां मा कार्षीस्त्वमतोधिकाम् ॥ KRT_5_0202cd  
सासूयमिति तेनोक्तः कृतान्योन्यस्मितैर्विटैः । KRT_5_0203ab  
राजाप्तैर्वीक्षितश्चासीत्कुमारो ह्रीनताननः ॥ KRT_5_0203cd  
त्यागभीरुतया तस्मिन्गुणिसङपराङ्मुखः । KRT_5_0204ab  
आसेवन्तावरा वृत्तीः कवयो भल्लटादयः ॥ KRT_5_0204cd  
निर्वेतनाः तु कवयो भारिको लवटस्त्वभूत् । KRT_5_0205ab  
प्रसादात्तस्य दीन्नारसहस्रद्वयवेतनः ॥ KRT_5_0205cd  

[^0178-1]: Thus A; varia lectio in R G पापीयस्त्वा.  

[^0178-2]: Thus corr. by A3 from A1 वियोगि॰.  

[^0181-1]: A2 gloss अपयशः.  

[^0196-1]: Thus A3; A1 ॰दत्त्वोश्चमं॰.  

[^0197-1]: Thus corr. by A3 from A1 ॰दन्तः.  

[^0200-1]: Thus corr. by A3 from A1 ॰क्षिताः.  

[^0203-1]: A3 ॰चिन्तितम्.  

[page 79]  



कल्यपालकुले जन्म तत्तेनैव प्रमाणितम् । KRT_5_0206ab  
क्षीवोचितापभ्रंशोक्तेर्दैवी वाग्यस्य नाभवत् ॥ KRT_5_0206cd  
वेष्टितश्मश्रुरुष्णीषो घ्राणस्याग्रे प्रदेशिनी । KRT_5_0207ab  
धानैकाया दृगित्यासीत्सुखराजस्य[^0207-1] मन्त्रिणः ॥ KRT_5_0207cd  
योयमार्योचितो वेषो दुर्नयासेविनः प्रभोः । KRT_5_0208ab  
छन्दानुवृत्त्या स प्राप नटस्येव विडम्वनम् ॥ युग्मम्॥ KRT_5_0208cd  
सोनुगैः सह निर्द्रोहं जघान द्रोहशङ्कया । KRT_5_0209ab  
शूरं दार्वाभिसारेशम् शर्वर्यां नरवाहनम् ॥ KRT_5_0209cd  
प्रजाभिशापे पतिते नृपस्योन्मार्गवर्तिनः[^0210-1] । KRT_5_0210ab  
त्रिंशद्विंशाः[^0210-2] सुतास्तस्य व्यपद्यन्तामयं विना ॥ KRT_5_0210cd  
वंशः श्रीर्जीवितं दारा नामापि पृथिवीभुजाम् । KRT_5_0211ab  
क्षणादेव क्षयं याति प्रजाविप्रियकारिणाम् । KRT_5_0211cd  
इत्युक्तं वक्ष्यते चाग्रे व्यक्तमेतत्तु चिन्त्यताम् । KRT_5_0212ab  
प्रनष्टं तस्य नामापि यथा क्रूरेण कर्मणा ॥ KRT_5_0212cd  
नाम्ना पत्तनमित्येव[^0213-1] प्रख्यातं स्वपुरं कृतम् । KRT_5_0213ab  
कस्यान्यस्याभिधाध्वंसि यथा शंकरवर्मणः ॥ KRT_5_0213cd  
स्वस्रीयः सुखराजस्य तेन द्वाराधिपः कृतः । KRT_5_0214ab  
वीरानकाभिधे[^0214-1] स्थाने प्रमादादासदद्वधम्[^0214-2] ॥ KRT_5_0214cd  
तत्कोपात्स स्वयं राजा दत्तयात्रो मदोर्जितः । KRT_5_0215ab  
वीरानकं समुन्मूल्य प्रविवेशोत्तरापथम् ॥ KRT_5_0215cd  
सिन्धुकूलाश्रयान्देशाञ्जित्वा भूरीन्भयातुरैः । KRT_5_0216ab  
कृतानतिर्महीपालैः प्रत्यावृत्तोभवत्ततः ॥ KRT_5_0216cd  
उरशां[^0217-1] विशतस्तस्य वास्तव्यैरौरशैः समम् । KRT_5_0217ab  
निकेतहेतोः सैन्यानामकस्मादुदभूत्कलिः ॥ KRT_5_0217cd  
गिरिशृङ्गाधिरूढेन श्वपाकेन निपातितः । KRT_5_0218ab  
वेगवाही शरस्तस्य प्रमादादविशद्गलम् ॥ KRT_5_0218cd  
मुमूर्षुराप्तान्कटकं संरक्ष्य नयतेति सः । KRT_5_0219ab  
उक्त्वा कर्णीरथारूढः[^0219-1] स्थानात्तस्माद्विनिर्ययौ ॥ KRT_5_0219cd  
हीनदर्शनसामर्थ्यः परिज्ञाय शनैर्गिरा । KRT_5_0220ab  
क्रन्दन्त्या वपुरालिङ्ग्य[^0220-1] स्थितायाः क्षामभाषितः ॥ KRT_5_0220cd  
पुत्रं गोपालवर्माख्यं न्यासीकृत्य च रक्षितुम् । KRT_5_0221ab  
शिशुदेश्यं महादेव्याः सुगन्धाया अवान्धवम् ॥ KRT_5_0221cd  
फाल्गुणे कृष्णसप्तम्यां वत्सरे सप्तसप्ततौ । KRT_5_0222ab  
उत्खायमानविशिखो मार्ग एव व्यपद्यत ॥ तिलकम्॥ KRT_5_0222cd  
सुखराजादयः[^0223-1] सैन्यं रक्षन्तह् परभूमिषु । KRT_5_0223ab  
वृत्तान्तैर्गोपयन्तस्तं[^0223-2] यान्त एवाभ्वन्पति ॥ KRT_5_0223cd  
तं यन्त्रसूत्रैस्ते मूर्ध्नो नम्रतोन्नम्रतावहैः । KRT_5_0224ab  
प्रतिप्रणामं प्राप्तानां सामन्तानामकारयन् ॥ KRT_5_0224cd  
षड्भिर्दिनैर्निजे स्थाने प्राप्ते बोल्यासकाभिधे[^0225-1] । KRT_5_0225ab  
चक्रिरे गतसंत्रासास्ततस्तस्यान्तसत्क्रियाम् ॥ KRT_5_0225cd  
तिस्रः सुरेन्द्रवत्याद्या राज्ञ्ये राजानमन्वयुः । KRT_5_0226ab  
वेलावित्तः[^0226-1] कृतज्ञश्च जयसिंहाद्वयः कृती ॥ KRT_5_0226cd  
द्वौ लोडो वज्रसारश्च तं भृत्यावनुजग्मतुः । KRT_5_0227ab  
इति षड्भिश्चितारूढैः सहसाक्रियताग्निसात् ॥ KRT_5_0227cd  
ततो जुगोप गोपालवर्मा धार्मिकतोज्ज्वलः । KRT_5_0228ab  
सुगन्धया पाल्यमानः सत्यसंधो वसुंधराम् ॥ KRT_5_0228cd  
मध्ये लालितकादीनां[^0229-1] दुर्वृत्तानां वसन्नपि । KRT_5_0229ab  
अनतिक्रान्तबाल्योपि दुःसंस्कारान्न सोग्रहीत् ॥ KRT_5_0229cd  
भूपालजननी भोगैर्वैधव्येधिकमुन्मदा । KRT_5_0230ab  
सा प्रभाकरदेवाख्यमचीकमत मन्त्रिणाम् ॥ KRT_5_0230cd  
तथा निर्भरसंभोगप्रीतया स व्यधीयत । KRT_5_0231ab  
सौभाग्यपदशृङ्गारमौलिचक्रत्रयाङ्कितः ॥ KRT_5_0231cd  
कोशाध्यक्षेण रागिण्यास्तस्या लुण्ठितसंपदा । KRT_5_0232ab  
उदभाण्डपुरे[^0232-1] तेन शाहिराज्यं व्यजीयत[^0232-2] ॥ KRT_5_0232cd  

[^0207-1]: Thus corr. by A3 from A1 ॰रागस्य.  

[^0210-1]: न supplied by A3.  

[^0210-2]: A1 writes below this word 50.  

[^0213-1]: A2 gloss पट्टन्.  

[^0214-1]: A2 gloss द्वारविद्यायां वीराणकं.  

[^0214-2]: A4 gloss सुखराजस्वस्रीयः.  

[^0217-1]: A2 gloss उडू.  

[^0219-1]: Thus A2; A1 ॰रूढान्स्था॰.  

[^0220-1]: Thus corr. by later hand from A1 ॰लिङ्ग्या.  

[^0223-1]: A3 gloss मन्त्रिणः.  

[^0223-2]: Thus A1; A3 वृत्तान्तं गो॰.  

[^0225-1]: Thus A R G; A3 gloss वराहबलसमीपे द्वारवत्यां.  

[^0226-1]: Emended: A R बालावित्तः; G बालाविभुः. Cf. वेलावित्तः vi 73, 106, 324.  

[^0229-1]: A3 gloss लालितकाः पदातयः.  

[^0232-1]: Thus corr. from A1 उदाभाण्ड॰ by A2 which adds the gloss हैभङ्; R G read as A2. Cf. उदभाण्डुपुरे v. 153.  

[^0232-2]: Thus A1; A3 व्यधीयत; G R follow A3.  

[page 80]  



आज्ञातिक्रमिणः शाहिः कृत्वा कमलुकाभिधाम्[^0233-1] । KRT_5_0233ab  
तोरमाणाय[^0233-2] स प्रादाद्राज्यं लल्लियसूनवे ॥ KRT_5_0233cd  
प्रत्यावृत्तोथ नगरं विवेश विजयोर्जितः । KRT_5_0234ab  
शौर्यशृग्गारवसतौ साभिमानः स्वविग्रहे ॥ KRT_5_0234cd  
स राजजननीजारः साहंकारो[^0235-1] जयार्जनात् । KRT_5_0235ab  
मानक्षतिमधिक्षेपैर्वीराणां[^0235-2] व्यधितान्वहम् ॥ KRT_5_0235cd  
क्षुद्रेण कामिना वेश्यावेश्मनीव नृपास्पदे । KRT_5_0236ab  
तेनावृते संप्रवेशो माभूदन्यस्य कस्यचित् ॥ KRT_5_0236cd  
शनैर्विज्ञातवार्तस्य धनमानापहारकृत्[^0237-1] । KRT_5_0237ab  
सोभूदक्षिगतोत्यर्थं राज्ञो गोपालवर्मणः ॥ KRT_5_0237cd  
विद्यते यन्न गञ्जेस्मिंस्तत्सर्वं शाहिविग्रहे । KRT_5_0238ab  
गतमित्यब्रवीद्भूपं स कोशगणनोद्यतम् ॥ KRT_5_0238cd  
अथ गञ्जाधिपो[^0239-1] राजभूतः खार्खोदवेदिनम् । KRT_5_0239ab  
रामदेवाह्वयं बन्धुमभिचारमकारयत् ॥ KRT_5_0239cd  
तयाभिचारक्रियया भुक्तभूर्वत्सरद्वयम् । KRT_5_0240ab  
गोपालवर्मनृपतिर्जातदाहो व्यपद्यत ॥ KRT_5_0240cd  
व्यक्तीभूतकुकर्मा स राजदण्डभयाकुलः । KRT_5_0241ab  
रामदेवोवधीत्पापः स्वयमेव स्वविग्रहम् ॥ KRT_5_0241cd  
रथ्यागृहीतो गोपालवर्मभ्राताथ संकटः । KRT_5_0242ab  
बभूव प्राप्तराज्यः स दशभिर्दिवसैर्व्यसुः ॥ KRT_5_0242cd  
अथ वंशक्षये वृत्ते राज्ञः शंकरवर्मणः । KRT_5_0243ab  
प्रजाप्रार्थनया राज्यं सुगन्धा[^0243-1] विदधे स्वयम्[^0243-2] ॥ KRT_5_0243cd  
गोपालपुरगोपालमठगोपालकेशवान्[^0244-1] । KRT_5_0244ab  
सा पुरं च स्वनामाङ्कं विदधे धर्मवृद्धये ॥ KRT_5_0244cd  
गोपालवर्मणो जाया नन्दानिन्द्यान्वयोद्भवा । KRT_5_0245ab  
शिशुरप्यभवन्नन्दामठकेशवधारिणी[^0245-1] ॥ KRT_5_0245cd  
अन्तर्यत्न्याः क्षणे तस्मिन्पत्न्या गोपालवर्मणः । KRT_5_0246ab  
जयलक्ष्म्यां बबन्धास्थां श्वश्रूः संतानकाङ्क्षिणी ॥ KRT_5_0246cd  
तस्यां विपन्नापत्यायां प्रसवान्तेतिदुःखिता । KRT_5_0247ab  
साभूदन्वयिने राज्यं कस्मैचिद्दातुमुद्यता ॥ KRT_5_0247cd  
तस्मिन्काले महीपालनिग्रहानुग्रहक्षमम्[^0248-1] । KRT_5_0248ab  
तत्र तन्त्रिपदातीनां[^0248-2] कृतसंहत्यभूत्कुलम् ॥ KRT_5_0248cd  
ततः समाश्रितैकाङ्गा स्वयं संवत्सरद्वयम् । KRT_5_0249ab  
सुगन्धा विदधे राज्यं सा[^0249-1] मित्रत्वेन तन्त्रिणाम्[^0249-3] ॥ KRT_5_0249cd  
योग्याय दातुं साम्राज्यं कस्मैचित्सा[^0250-1] किलैकदा । KRT_5_0250ab  
मन्त्राय मन्त्रिसामन्तांस्तन्त्र्यैकाङ्गानढौकयत्[^0250-1] ॥ KRT_5_0250cd  
अवन्तिवर्मवंशान्ते नप्तारं शूरवर्मणः । KRT_5_0251ab  
गग्गायाः स्वकुटुम्बिन्याः संजातं सुखवर्मणा ॥ KRT_5_0251cd  
अनुव्रतो मे संबन्धिस्नेहादेवं भवेदिति । KRT_5_0252ab  
राज्ये निर्जितवर्माख्यं कर्तुं तस्या मनोभवत् ॥ युग्मम्॥ KRT_5_0252cd  
तया तदुक्तं विषयव्यसनित्वेन जागरात् । KRT_5_0253ab  
रात्रौ दिवाशयतया योप्यनुत्थानदूषितः ॥ KRT_5_0253cd  
नाम पङ्गुरिति[^0254-1] प्राप राज्ये का तस्य योग्यता । KRT_5_0254ab  
इत्युदीर्याभवन्घ्नन्तो यावत्केचन मन्त्रिणः ॥ KRT_5_0254cd  
संहतैर्भेदनिर्यातैस्तावन्निर्जितवर्मजः । KRT_5_0255ab  
दशवर्षः कृतो राजा पार्थस्तन्त्रिपदातिभिः ॥ तिलकम्॥ KRT_5_0255cd  
ते[^0256-1] गञ्जाधिपवाक्यानां सुगन्धोत्पाटनात्कृतम् । KRT_5_0256ab  
प्रायश्चित्तममन्यन्त मानक्षतिविधायिनाम् ॥ KRT_5_0256cd  
ता राजधान्याः[^0257-1] साम्राज्यपरिभ्रष्टा विनिर्ययौ । KRT_5_0257ab  
कृताधिकारा[^0257-2] हारस्य पातितैर्बाष्पबिन्दुभिः ॥ KRT_5_0257cd  
शरणं प्रत्यभाद्भृत्यो यो यस्तस्याः क्रमागतः । KRT_5_0258ab  
तं तमेक्षिष्ट निर्यान्ती विपक्षैः सह संगतम् ॥ KRT_5_0258cd  
वर्षे एकान्ननवते[^0259-1] संभूयैकाङ्गसैनिकाः । KRT_5_0259ab  
गत्वा सुगन्धामानिन्युः पुनर्हुष्कपुरस्थिताम्[^0259-2] ॥ KRT_5_0259cd  

[^0233-1]: Thus corr. by later haand from A1 ॰धम्.  

[^0233-2]: Thus A2; A1 तोमराणाय.  

[^0235-1]: Thus A2; A1 ॰जननीसङ्गात्साभिमानो.  

[^0235-2]: Thus corr. by A3 from A1 मनः॰.  

[^0237-1]: Thus corr. by A3 from A1 ॰मालाप॰.  

[^0239-1]: A4 gloss प्रभाकरः.  

[^0243-1]: A2 gloss गोपालवर्मसङ्कटयोर्माता सुगन्धाः.  

[^0243-2]: Thus corr. by A2 from A1 पुरम्.  

[^0244-1]: A2 gloss गुरीपुरम्.  

[^0245-1]: A2 gloss नन्दीमठं.  

[^0248-1]: Thus corr. by A3 from A1 विग्रहा॰.  

[^0248-2]: Thus A2; A1 तत्र.  

[^0249-1]: Thus emended; A G R समित्र॰.  

[^0249-2]: A3 v.l. मन्त्रिणाम्; struck out.  

[^0250-1]: Thus A3; A1 ॰न्तात्तन्त्र्यै॰.  

[^0254-1]: A2 gloss निर्जितवर्मा.  

[^0256-1]: A2 gloss कोट्टरक्षाः.  

[^0257-1]: Thus corr. by later hand from A1 राज्य॰.  

[^0257-2]: Thus A3; A1 हृता॰.  

[^0259-1]: Thus A1; A3 एकोन॰.  

[^0259-2]: A2 gloss वराहमूले.  

:p 81.  
तामापतन्तीमाकर्ण्य पार्थानुग्रहका मदात् । KRT_5_0260ab  
चैत्रान्ते तन्त्रिणः सर्वे निर्ययुः समरोन्मुखाः ॥ KRT_5_0260cd  
ते जित्वा नवते वर्षे वैशाखे भिन्नसंहतीन् । KRT_5_0261ab  
एकाङ्गान्व्यूढसंघातान्बबन्धुस्तां पलायिताम् ॥ KRT_5_0261cd  
निष्पालकविहारान्तस्तैर्बद्धा स व्यपद्यत । KRT_5_0262ab  
अनित्यपतनोच्छ्राया विचित्रा भाग्यवृत्तयः ॥ KRT_5_0262cd  
अस्मिन्धनजनक्षैण्यनिमित्तं मण्डलोत्तमे । KRT_5_0263ab  
सर्वतोदिक्कमुत्तस्थावथानर्थपरंपरा ॥ KRT_5_0263cd  
जनकः पालको भूत्वा पङ्गुर्बालस्य[^0264-1] भूपतेः । KRT_5_0264ab  
सामात्योपीडयल्लोकमुत्कोचग्रहतत्परः ॥ KRT_5_0264cd  
भूभुजो ग्रामकायस्था इवान्योन्यविपाटनम् । KRT_5_0265ab  
दत्ताधिकाधिकोत्कोचा विदधुस्तन्त्रिसेवया ॥ KRT_5_0265cd  
यद्राजैः[^0266-1] कन्यकुब्जाद्या विलब्धास्तत्र मण्डले । KRT_5_0266ab  
तन्त्रिणां हुण्डिकादानाद्भूभुजां जीविकाभवत् ॥ KRT_5_0266cd  
विष्णुः पुराणाधिष्ठाने[^0267-1] मेरुवर्धनमन्त्रिणा[^0267-2] । KRT_5_0267ab  
श्रीमेरुवर्धनस्वामिनामा येन व्यधीयत ॥ KRT_5_0267cd  
तदात्मजाः[^0268-1] क्षणे तस्मिन्गहनद्रोहचाक्रिकाः । KRT_5_0268ab  
चक्रुर्निगूढराज्येच्छाः प्रजायासैर्धार्जनम् ॥ युग्मम्॥ KRT_5_0268cd  
सार्धं सुगन्धादित्येन[^0269-1] गूढं शंकरवर्धनः । KRT_5_0269ab  
तेषां ज्येष्ठो बद्धसख्यो[^0269-2] मुमोष नृपमन्दिरम् ॥ KRT_5_0269cd  
क्षीणप्रजे क्षणे तस्मिन्क्षारपात इव क्षते । KRT_5_0270ab  
उदीपः[^0270-1] प्लाविताशेषशरच्छालिरजृम्भत ॥ KRT_5_0270cd  
खार्यां सहस्रक्रेयायां दुर्लभे भोजनेभवत् । KRT_5_0271ab  
वर्षे त्रिनवते[^0271-1] घोरे दुर्भिक्षेण जनक्षयः ॥ KRT_5_0271cd  
शवैश्चिरप्रविष्टाम्बुसंसेकोच्छूनविग्रहैः । KRT_5_0272ab  
वितस्ता सर्वतश्छन्ना दुर्लक्ष्यसलिलाभवत्[^0272-1] ॥ KRT_5_0272cd  
विश्वतोस्थिमये जाते[^0273-1] नैविद्यात्क्षितिमण्डले । KRT_5_0273ab  
सर्वभूतभयादपि श्मशानैक्यमजायत ॥ KRT_5_0273cd  
महार्हधान्यसंभारविक्रयप्राप्तसंपदः[^0274-1] । KRT_5_0274ab  
मन्त्रिणः क्ष्मापतेः प्रापुस्तान्त्रिणश्च धनाढ्यताम् ॥ KRT_5_0274cd  
आधेयः[^0275-1] क्ष्माभुजः सोभून्मन्त्री यस्तादृशीः प्रजाः । KRT_5_0275ab  
विक्रीय वाहयन्नासीत्तन्त्रिणां हुण्डिकाधनम् ॥ KRT_5_0275cd  
अटव्यां वृष्टिसंपाते[^0276-1] वातवर्षैरुपद्रुतम् । KRT_5_0276ab  
बहिः सर्वं जनं पश्यन्कश्चित्प्राप्नोष्णमन्दिरः ॥ KRT_5_0276cd  
यथा तथा जनं दुःस्थं वीक्ष्य कापुरुषश्चिरम् । KRT_5_0277ab  
राजधानीस्थितः पङ्गुः स्वसुखं वह्वमन्यत ॥ युग्मम्॥ KRT_5_0277cd  
तुञ्जीनचन्द्रापीडादिप्रजापालप्रियाः प्रजाः । KRT_5_0278ab  
एवं तस्मिन्क्षणे नीताः संक्षयं राजराक्षसैः ॥ KRT_5_0278cd  
प्रापुश्चिरमवस्थानं पार्थिवा न तदा क्वचित् । KRT_5_0279ab  
धारासंपातसंभूता बुद्बुदा इव दुर्दिने ॥ KRT_5_0279cd  
पार्थः पितरमुत्पद्य कदाचित्प्राभवत्स्वयम् । KRT_5_0280ab  
कदाचित्स तमुत्पाद्य तन्त्रिचक्रिकयाप्यभूत् ॥ KRT_5_0280cd  
अप्रीणयत्पङ्गुवधूवडवामण्डलं युवा । KRT_5_0281ab  
सुगन्धादित्यवीजाश्वो[^0281-1] व्यवायविधिसेवया[^0281-2] ॥ KRT_5_0281cd  
राज्ञ्या[^0282-1] बप्पटदेव्याः स निर्दयैः सुरतोत्सवैः । KRT_5_0282ab  
खण्डयामास कण्डूतिं साप्यस्यार्थेषणां धनैः ॥ KRT_5_0282cd  
भगिनीभगसौभाग्यबद्धराज्याः स्वयं ददुः । KRT_5_0283ab  
यां पङ्गवे मनोज्ञाङ्गीं मेरुवर्धनसूनवः ॥ KRT_5_0283cd  
सुगन्धादित्यमौत्सुक्यात्सापि देवी मृगावती । KRT_5_0284ab  
स्वयं संबुभुजेभ्यर्थ्य कान्ता कामितकामिनी ॥ KRT_5_0284cd  
पर्यायेणाभवद्भृत्यः स तयोर्भोगवृद्धये[^0285-1] । KRT_5_0285ab  
दरिद्रयोषितोरेकं भुक्तिपात्रमिवान्वहम् ॥ KRT_5_0285cd  

[^0264-1]: A2 gloss निर्जितवर्मा.  

[^0266-1]: Thus A1; alrered by later hand to यद्राज्यैः.  

[^0267-1]: A2 gloss पांय्दृठन् इति प्रसिद्धे ग्रामे.  

[^0267-2]: A4 gloss पङ्गुश्वशुरेण.  

[^0268-1]: A2 gloss निर्जितवर्मजाः तदात्मजाः चक्रवमी शूरवर्मा । शम्भुवर्धनः शंकरवर्धनः मेरुवर्धनपुत्राः.  

[^0269-1]: A2 gloss मन्त्रिणा.  

[^0269-2]: A4 सुगन्धादित्येन सह.  

[^0270-1]: Thus corr. by later hand from A1 उद्द्वीपः; A4 gloss य्योपो( ).  

[^0271-1]: A4 gives the full date Saptarshi 3993.  

[^0272-1]: Thus A1; altered by later hand to दुर्लक्ष॰.  

[^0273-1]: जाते supplied by A3 in space left by A1.  

[^0274-1]: A3 मार्घ॰.  

[^0275-1]: Thus A1; A3 आदेयः.  

[^0276-1]: Thus corr. by A3 from A1 दृष्टि॰.  

[^0281-1]: A3 gloss मन्त्री.  

[^0281-2]: A3 gloss व्यवायः मैथुनम्.  

[^0282-1]: A4 gloss चक्रवर्ममातुः.  

[^0285-1]: A4 gloss तयोर्चप्पटदेवीमृगावत्योः पङ्गुपत्न्योः.  

  

[page 82]  



पुत्रयो राज्यलाभाय स्पर्धयाभ्यां स्वमन्त्रिणे । KRT_5_0286ab  
दत्ता निधुवनश्रद्धा धनदानैः[^0286-1] सदक्षिणा ॥ KRT_5_0286cd  
अथा पार्थं समुत्पाद्य तत्पिता पङ्गुराश्रितः । KRT_5_0287ab  
तन्त्रिभिः सप्तनवते वर्षे पौषेभिषेचितः ॥ KRT_5_0287cd  
माघेष्टानवते वर्षे सोभिष्य्च्य शिशुं सुतम् । KRT_5_0288ab  
चक्रवर्माभिधं राज्ये क्षीणपुण्यो व्यपद्यत ॥ KRT_5_0288cd  
पैतृकं वाञ्छतो राज्यं पार्थस्यानुचरा व्यधुः । KRT_5_0289ab  
एकाङ्गैः सह संग्रामं तत्र तन्त्रिपदातयः ॥ KRT_5_0289cd  
मातुर्बप्पटदेव्याः स कंचित्कालं शिशुर्नृपः । KRT_5_0290ab  
मातामह्याः क्षिल्लिकायाः[^0290-1] पाल्यस्त्वासीत्समा दश ॥ KRT_5_0290cd  
बाल्यादव्यक्तदौःशील्ये तस्मिंस्तत्पालनं तयोः । KRT_5_0291ab  
निर्दोषमासीदण्डस्थफणिलालनसनिभम् ॥ KRT_5_0291cd  
जातः पङ्गोर्मृगावत्यां[^0292-1] नवमेब्देथ तन्त्रिभिः[^0292-2] । KRT_5_0292ab  
चक्रवर्त्माणमुत्पाद्य शूरवर्मा नृपः कृतः ॥ KRT_5_0292cd  
निःस्नेहा मातुलामत्याः प्रययुः स्वार्थतत्पराः । KRT_5_0293ab  
अदत्त्वा तन्त्रिणां देयम् तस्योत्पाटनहेतुताम् ॥ KRT_5_0293cd  
अदुर्वृत्तोपि स क्ष्माभृद्विना भूरिधार्पणम् । KRT_5_0294ab  
गुणवानिव वेश्यानां तन्त्रिणां नाभवत्प्रियः ॥ KRT_5_0294cd  
वर्षे गते तमुत्पाद्य दृष्टोत्पत्तितया नृपम् । KRT_5_0295ab  
बह्वर्थदं पुनः पार्थं व्यधुतन्त्रिपदातयः ॥ KRT_5_0295cd  
अभूत्साम्बवती वेश्या साम्बेश्वरविधायिनी[^0296-1] । KRT_5_0296ab  
पार्थप्रिया तन्त्रिचक्रसंग्रहे ज्ञातचक्रिका ॥ KRT_5_0296cd  
कालापेक्षी चक्रवर्मा ततोप्यैच्छद्धनं बहु । KRT_5_0297ab  
एकादशाब्दस्याषाढे कृतो भूयोपि तत्न्त्रिभिः ॥ KRT_5_0297cd  
पार्थादीन्यैः[^0298-1] समुत्पाद्य भुक्तं चक्रिकया पुरा । KRT_5_0298ab  
तैस्तैः स्थानैश्च ये तेभ्यो[^0298-2] जीवनाद्युपलेभिरे ॥ KRT_5_0298cd  
पिता[^0299-1] भ्राता[^0299-2] च यैरस्य[^0299-3] राज्यादुत्पाटितोभवत् । KRT_5_0299ab  
संबन्धिभ्योपि यैर्द्रुग्धं कन्यां[^0299-4] दत्त्वेतरेतम्[^0299-5] ॥ KRT_5_0299cd  
अकरोद्दृष्टदोषाणां तेषामेव स नष्टधीः । KRT_5_0300ab  
मेरुवर्धनपुत्राणामधिकारसमर्पणम् ॥ तिलकम्॥ KRT_5_0300cd  
कृतोक्षपटलाधीशस्तेन शंकरवर्धनः । KRT_5_0301ab  
गृहकृत्येप्यसत्कृत्यो दाम्भिकः शंभ्वर्धनः ॥ KRT_5_0301cd  
पौषे तस्यैव वर्षस्य धनाभावात्स तन्त्रिणाम् । KRT_5_0302ab  
अदत्तहुण्डिकादेयः पलायिष्ट भयाकुलः ॥ KRT_5_0302cd  
स्थिते मडवराज्यान्तस्तस्मिञ्शंकरवर्धनः । KRT_5_0303ab  
राज्यार्थी तन्त्रिणां दूतं प्राहिणोच्छंभुवर्धनम् ॥ KRT_5_0303cd  
आवर्जितैः स निखिलैरधिकोत्कोचचर्चया । KRT_5_0304ab  
वञ्चयित्वाग्रजं राज्ये तैः स्वमेवाभ्यषेचयत् ॥ KRT_5_0304cd  
तीर्थस्थितः स्वकुलजांस्तिमिरत्ति भुङ्क्ते मौनी बकस्तिमिमुपेत्य वनान्तवासी । KRT_5_0305ab  
व्याधो निहन्ति तु बकं प्रभवन्ति ते ते पात्राण्युपर्युपरि वञ्चनचञ्चुतायाः[^0305-1] ॥ KRT_5_0305cd  
भ्रष्टश्रीश्चक्रवर्माय निशि श्रिढक्ववासिनः । KRT_5_0306ab  
एकदा डामराग्र्यस्य संग्रामस्याविशद्गृहम् ॥ KRT_5_0306cd  
ज्ञात्वा कान्तिविशेषेण राजानं स कृताञ्जलिः । KRT_5_0307ab  
प्रणम्य ग्राहयामास संभ्रमान्निजमासनम् ॥ KRT_5_0307cd  
राज्यभ्रंशादिवृत्तान्तमुक्त्वा साहायकार्थिनम् । KRT_5_0308ab  
तं विपत्पेशलं प्रह्वो विचिन्त्योवाच डामरः ॥ KRT_5_0308cd  
तन्त्रिणां वा तृणानां वा राजन्का गणना रणे । KRT_5_0309ab  
त्वत्सेवनार्थं सामर्थ्यं कस्मिन्न मम कर्मणि ॥ KRT_5_0309cd  
प्राप्तोत्साहः पुनर्नूतनमस्मानेव[^0310-1] हनिष्यसि । KRT_5_0310ab  
विस्मरन्त्युपकारं हि कृतकार्या महीभुजः ॥ KRT_5_0310cd  
ऊर्ध्वारोहे य आलम्बहेतुर्भूभृच्छिनत्ति तम् । KRT_5_0311ab  
कुठारिकस्तरुस्कन्धमिवाधोगमनोन्मुखः ॥ KRT_5_0311cd  
धीधैर्यादिप्रकर्षेण येनोपक्रियते नृपः । KRT_5_0312ab  
प्राप्तोदयः स तेनैव शङ्क्यं वेत्त्युपकारिणम् ॥ KRT_5_0312cd  

[^0286-1]: A2 reads धनधान्यैः.  

[^0290-1]: Thus corr. by later hand from A1 क्षल्लि.  

[^0292-1]: A4 gloss मेरुवर्धनपुत्र्यां.  

[^0292-2]: Thus A3; A1 मन्त्रिभिः.  

[^0296-1]: A2 gloss साम्बोरणग्रामे.  

[^0298-1]: A4 gloss अत्र सर्वत्र यच्छब्देन मेरुवर्धनपरामर्शः.  

[^0298-2]: A4 पार्थादिभ्यः.  

[^0299-1]: A4 gloss पङ्गुः.  

[^0299-2]: A4 gloss पार्थः शूरवर्मा वा.  

[^0299-3]: A4 gloss चक्रवर्मणः..  

[^0299-4]: A4 gloss मृगावतीं.  

[^0299-5]: A4 gloss पङ्गवे.  

[^0305-1]: Emended; A चञ्चु॰.  

[^0310-1]: Thus corr. by A3 from A1 ॰स्मान्नेद.  

[page 83]  



अस्मिन्स्थिते विपदभूदिति संचिन्त्य वर्ज्यते । KRT_5_0313ab  
मूढैः परिवृढैरापत्सेवको मङ्गलेच्छुभिः ॥ KRT_5_0313cd  
संपद्यापत्सहायस्य विस्मृतोपक्रिया नृपाः । KRT_5_0314ab  
मध्ये प्रमादस्खलितमुत्पन्नं हृदि कुर्वते ॥ KRT_5_0314cd  
आमयार्तिपुत्रासक्षुदादौ दृष्टवैकृतान् । KRT_5_0315ab  
लब्धोदया ह्रीभयेन क्ष्मापा घ्नन्त्यनुयायिनः ॥ KRT_5_0315cd  
राज्ञः[^0316-1] सतोपि नाश्वासो यस्येभस्येव कर्णयोः । KRT_5_0316ab  
अविशुद्धप्रकृतयो[^0316-2] ध्वनन्ति मधुपा इव ॥ KRT_5_0316cd  
दिवसे संनिधानेन पिशुनप्रेरणा प्रभोः । KRT_5_0317ab  
ईर्ष्यालुना स्वैरिणीव रक्षितुं यदि पार्यते ॥ KRT_5_0317cd  
राजन्रजन्युपाध्यायो देवी यच्छिक्षयेद्रहः । KRT_5_0318ab  
तत्र प्रजागरः कर्तुमसर्वज्ञैर्न शक्यते ॥ KRT_5_0318cd  
कथंचिदह्नि हृदये कुशलैर्विनिवेशिता । KRT_5_0319ab  
शिक्षा गौरखरेणेव[^0319-1] राज्ञा विस्मार्यते निशि ॥ KRT_5_0319cd  
न के लोभं[^0320-1] समुत्पाद्य जिह्वया स्निग्धदीर्घया । KRT_5_0320ab  
पिपीलिका इव ग्रस्ताः क्ष्मापालैः शल्यकैरिव ॥ KRT_5_0320cd  
जानाति हन्तुं हन्तव्यमासन्नं न तु दूरगम् । KRT_5_0321ab  
एको बकः परः[^0321-1] सत्यं द्रोहवृत्तिर्महीपतिः ॥ KRT_5_0321cd  
न नाम कण्टकाकीर्णः कौटिल्यं लक्ष्यतां नयेत् । KRT_5_0322ab  
कालापेक्षी क्षितिपतिः शरीरमिव जाहकः[^0322-1] ॥ KRT_5_0322cd  
नमन्नपि हरिर्हन्यादाश्लिष्यन्नपि पन्नगः । KRT_5_0323ab  
विहसन्नपि वेतालः स्तुवन्नपि महीपतिः ॥ KRT_5_0323cd  
अद्रोहवृत्त्या तस्मात्त्वं द्रक्ष्यस्यस्यस्मान्सदा यदि । KRT_5_0324ab  
ससैन्यस्ते तदेषोहं प्रातरेव पुरःसरः ॥ KRT_5_0324cd  
तदाकर्ण्याब्रवीद्राजा लज्जास्मितसिताधरः । KRT_5_0325ab  
स्वात्मेव यूयं संरक्ष्या मम पूर्वोपकारिणः ॥ KRT_5_0325cd  
ततो निक्षिप्य चरणं रक्ताक्ते मेषचर्मणि । KRT_5_0326ab  
कोशं[^0326-1] चक्रतुरन्योन्यं सखड्गौ नृपडामरौ ॥ KRT_5_0326cd  
अथ संघटितासंख्यचण्डडामरमण्डलः । KRT_5_0327ab  
चक्रवर्माकरोद्यात्रां प्रत्यूषे नगरोन्मुखः ॥ KRT_5_0327cd  
तस्मिन्क्षणे पुरस्कृत्य योद्धुं शंकरवर्धनम् । KRT_5_0328ab  
विनिर्ययुः सिताष्टम्यां चैत्रे तन्त्रिपदातयः ॥ KRT_5_0328cd  
कालानुवृत्तिप्रच्छन्नं तेषां संभावनोज्झितम् । KRT_5_0329ab  
स तत्वरे पुरस्कर्तुं चक्रवर्मा स्वविक्रमम् ॥ KRT_5_0329cd  
अथ प्रवृत्ते संग्रामे घोरे पद्मपुराद्बहिः । KRT_5_0330ab  
जघान प्रेरितहयः पूर्वं शंकरवर्धनम् ॥ KRT_5_0330cd  
हते सेनाधिपे तत्र शतधा तन्त्रिवाहिनी । KRT_5_0331ab  
प्रययौ पवनाघातप्रेरिता[^0331-1] नौरिवार्णवे ॥ KRT_5_0331cd  
पृष्ठानुसरणोद्युक्तो[^0332-1] नृपस्तेषामपाहरत् । KRT_5_0332ab  
गतिं तुरगवेगेन शिरःश्रेणिं तथासिना ॥ KRT_5_0332cd  
भ्रमतः समरे बभ्रुर्वीरपट्टाञ्चलच्छटाः[^0333-1][^0333-2] । KRT_5_0333ab  
चक्रवर्ममृगेन्द्रस्य सटापटलविभ्रमम् । KRT_5_0333cd  
किमन्यत्पञ्चपाण्यासन्सहस्राणि रणाङ्गने । KRT_5_0334ab  
पतितानि क्षणादेव हतानां तत्र तन्त्रिणाम् ॥ KRT_5_0334cd  
तन्त्रिणो रणसंरम्भपरिश्रान्ताः क्षमातले । KRT_5_0335ab  
गृध्रपक्षकृतच्छाये शायिताश्चक्रवर्मणा ॥ KRT_5_0335cd  
विशुद्धवंश्यैर्गुणिभिर्निहतैः[^0336-1] संश्रितैः समम् । KRT_5_0336ab  
अभूषयद्वीरशय्यां शूरः शंकरवर्धनः ॥ KRT_5_0336cd  
उदयं संहता एव संहता एव च क्षयम् । KRT_5_0337ab  
प्रयान्तः स्पृहणीयत्वं तन्त्रिणः कस्य नागमन् ॥ KRT_5_0337cd  
माननीयानधृष्यांश्च महावंश्यान्महीपतीन् । KRT_5_0338ab  
अहीनिव खिलीकृत्य भिक्षयन्तः क्षणे क्षणे ॥ KRT_5_0338cd  

[^0316-1]: A3 note न विशुद्धा प्रकृतिर्येषां ते । अविशुद्धप्रकृतयः सूचकाः यस्य राज्ञः कर्णयोर्विषये ध्वनन्ति । तस्य सतोपि साधोरपि स्वयं नाश्वासः । इभस्येव । यथा हस्तिनः कर्णयोर्मलिनाः मधुपा ध्वनन्ति ॥.  

[^0316-2]: A2 gloss कुटिलाः.  

[^0319-1]: A3 गोपस्य॰.  

[^0320-1]: A3 भोगं.  

[^0321-1]: Thus corr. by later hand from A1 परं.  

[^0322-1]: Thus A1 and R; misread in G and Edd. जार्यकः: A3 gloss जार्यको घूकमार्जारखट्टाकैरण्डकासु चेति विश्वः.  

[^0326-1]: A3 gloss दिव्यमित्यर्थः । उभौ मैत्रीसम्बन्धार्थं रक्ताक्ते मेषचर्मणि(gloss भ्रस्त्रायां) परस्परं पादप्रक्षेपं कुरुत इति शपथसंप्रदायः दिव्ये च कोशः पुष्पादिकुद्वलासिपिधानयोरिति मङ्खः.  

[^0331-1]: A3 विशीर्णा.  

[^0332-1]: Thus corr. by later hand from A1 ॰सारणो॰.  

[^0333-1]: A2 gloss अधारयन्.  

[^0333-2]: A2 gloss शिरस्त्रबन्धनार्थं दत्तो यो वीरपट्टः डोपट्ट इति प्रसिद्धः तस्य असलच्छटाः फिते इति प्रसिद्धाः.  

[^0336-1]: Thus A1; altered by later hand to ॰हतः.  

[page 84]  



अनयन्क्रीडया व्रीडां माद्यन्तो जीविकाकृते । KRT_5_0339ab  
प्रागाहितुण्डिकाः क्रूरा इव ये गर्ह्यवृत्तयः ॥ KRT_5_0339cd  
ते तेन्त्रिणः क्षणाद्दग्धा गूढवैरविषाग्निना । KRT_5_0340ab  
विमाननाविविग्नेन चक्रवर्ममहाहिना ॥ तिलकम्॥ KRT_5_0340cd  
अथ द्वितीये दिवसे भग्नानामपि तन्त्रिनाम् । KRT_5_0341ab  
वीरः संघटनां यावदकरोच्छंभुवर्धनः ॥ KRT_5_0341cd  
तावन्मिलितसामान्तसचिवैकाङ्गलालितः । KRT_5_0342ab  
सैन्यैर्नानापथायातैर्नदद्भिर्व्याप्तदिक्पथः ॥ KRT_5_0342cd  
वल्गन्मध्येश्ववाराणां नृत्यतेवाग्र्यवाजिना । KRT_5_0343ab  
वल्गाङ्केनोद्वहंल्लम्बं शिरश्च वामपाणिना ॥ KRT_5_0343cd  
सस्वेदेतरहस्ताग्रवेष्टनोल्लासनस्पृशः[^0344-1] । KRT_5_0344ab  
खड्गस्य बिम्बितार्कस्य भाभिर्द्योतितकुण्डलः ॥ KRT_5_0344cd  
कवचोत्सेधसंरब्धकण्ठायासेन[^0345-1] ताम्यता । KRT_5_0345ab  
बद्धभ्रुकुटिबन्धेन[^0345-2] वदनेन भयावहः ॥ KRT_5_0345cd  
तर्जयन्कृतहुंकारांल्लुण्ठितापणान् । KRT_5_0346ab  
शिरोक्षिसंज्ञया त्रस्तवास्तव्यकृतसान्त्वनः ॥ KRT_5_0346cd  
भेरीरवैः श्रुतिं भिन्दन्पौराशीर्घोषरोधिभिः । KRT_5_0347ab  
संग्रामजयशोभाङ्कश्चक्रवर्माविशत्पुरम् ॥ कुलकम्॥ KRT_5_0347cd  
तस्मिन्सिंहासनं प्राज्यमाक्रामति[^0348-1] जयोर्जिते । KRT_5_0348ab  
बद्ध्वा कुतश्चिदानिन्ये भूभटः शंभुवर्धनम् ॥ KRT_5_0348cd  
राज्ञः पुरस्तात्तं शस्त्रपातभीमीलितेक्षणम् । KRT_5_0349ab  
भक्तिं प्रदर्शयन्पापश्चण्डाल इव सोवधीत् ॥ KRT_5_0349cd  
उज्झतां धर्ममर्यादां भृत्यानां जनकोपमान् । KRT_5_0350ab  
हन्तुं नरेन्द्रान्द्रोहेण प्रारंभः शंभुवर्धनः[^0350-1] । KRT_5_0350cd  
प्राप्य निष्कण्टकं राज्यं चक्रवर्मनृपः क्रमात् । KRT_5_0351ab  
अजायत धृतोत्सेको नृशंसविषमक्रियः ॥ KRT_5_0351cd  
स्वविक्रमकथास्तोत्ररोमन्थप्रियताहृतः । KRT_5_0352ab  
सोभवद्विटवन्द्यादिचाटुकारविधेयधीः ॥ KRT_5_0352cd  
आत्मानं दैवतमिव स्तुतिमोहितचेतसः । KRT_5_0353ab  
जानतः प्राभवंस्तस्य विवेकविगुणाः क्रियाः ॥ KRT_5_0353cd  
तस्मिन्प्रसङ्गे रंगाख्यः प्रख्यातो डोम्बगायनः । KRT_5_0354ab  
वैदेशिकोभवद्राज्ञा वितीर्णावसरो बहिः ॥ KRT_5_0354cd  
प्राप्तान्सचिवसामन्तान्विन्यस्यन्तो यथाक्रमम् । KRT_5_0355ab  
प्रतीहारा नृपस्याग्रमनयन्त विविक्तताम् ॥ KRT_5_0355cd  
विबभौ धवलोष्णीषा सभा दीपप्रभोज्ज्वला । KRT_5_0356ab  
शेषशय्येव मणिभिः कृतालोका फणोद्भवैः ॥ KRT_5_0356cd  
कृतावरोधधम्मिल्लमालान्दोलनकेलिभिः । KRT_5_0357ab  
प्रदोषपवनैश्चक्रे शिशिरैर्त्राणतर्पणम् ॥ KRT_5_0357cd  
जातगीतदिदृक्षाणां गवाक्षावलयो बभुः । KRT_5_0358ab  
आसवामेदिभिर्वक्त्रैरवरोधमृगीदृशाम् ॥ KRT_5_0358cd  
हारकङ्कणकेयूरपारिहार्यादिशोभिना । KRT_5_0359ab  
स्ववृन्देनानुयातोथ प्राविशड्डोम्बगायनः ॥ KRT_5_0359cd  
हंसी नागलता चास्य सुते ललितलोचने । KRT_5_0360ab  
चक्रतुः कौतुकोद्ग्रीवां सभां चित्रार्पितामिव ॥ KRT_5_0360cd  
तयोर्विलासवलितैश्चलितापाङ्गविभ्रमैः । KRT_5_0361ab  
द्वितीयपुष्पप्रकरो व्यकीर्यत सभान्तरे ॥ KRT_5_0361cd  
गायनैर्जय जीवेति कृतकोलाहलैरभूत् । KRT_5_0362ab  
सदः सशब्दं कुर्वद्भिस्तत्तन्नृपगुणग्रहम्[^0362-1] ॥ KRT_5_0362cd  
भुक्तोत्तरोचितोदञ्चत्पञ्चमस्थानचारिणः । KRT_5_0363ab  
वंशै रागविशेषस्य दत्ते स्थाने[^0363-1] ततः शनैः ॥ KRT_5_0363cd  
अविक्रियशिरःकम्पभ्रूनेत्रभ्रमशोभितः । KRT_5_0364ab  
अभिन्न इव गायन्योर्गीतध्वनिरजृम्भत[^0364-1] ॥ KRT_5_0364cd  
अथ ताम्बूलरोमन्थत्यागनिश्चलमूर्तिना । KRT_5_0365ab  
जातं राजकुरङ्गेण प्रमोदास्पन्ददृष्टिना ॥ KRT_5_0365cd  
गायन्यौ[^0366-1] भावमालक्ष्य[^0366-1] तस्य स्निग्धमगायताम् । KRT_5_0366ab  
अधिकोद्रेचिताभिख्यं विलासस्मितविभ्रमैः ॥ KRT_5_0366cd  

[^0344-1]: Thus A1; A3 स वामोतर॰.  

[^0345-1]: A3 संरुद्ध॰.  

[^0345-2]: A3 वक्रभु॰.  

[^0346-1]: Thus corr. by A3 from A1 ॰लिब्धकां॰.  

[^0348-1]: Thus A3; A1 ॰क्राम्यति.  

[^0350-1]: Thus G Edd. A ॰स्तस्तन्नृप॰.  

[^0363-1]: A3 ताने.  

[^0364-1]: Thus corr. by later hand from A1 गायन्त्योर्गी॰.  

[^0366-1]: Thus corr. by later hand from A1 गायन्त्यौ.  

[^0366-2]: A3 gloss आशयं.  

[page 85]  



राज्ञस्तयोश्च संसक्तचित्रयोरितरेतरम् । KRT_5_0367ab  
दृग्व्यापारैः स्वसंवेद्यैः संलाप इव पप्रथे ॥ KRT_5_0367cd  
नृपं हारितचित्तं तं विज्ञायैकः प्रियो विटः । KRT_5_0368ab  
ततः[^0368-1] प्रसङ्गे प्रोवाच प्रीतिवृद्धिकरं वचः ॥ KRT_5_0368cd  
देव गीतमिदं यातं संप्रप्यैते मनोरमे । KRT_5_0369ab  
कर्पूरपारीपतितं मैरेयमिव हारिताम्[^0369-1] ॥ KRT_5_0369cd  
गायन्योर्मार्जितामेतां[^0370-1] रागाद्दन्तचतुष्किकाम्[^0370-2][^0370-3] । KRT_5_0370ab  
अनयोः प्रतिमाव्याजाच्चुमबीव निशाकरः ॥ KRT_5_0370cd  
करन्यस्तकपोलान्तमुद्गायन्त्याविमे ध्रुवम् । KRT_5_0371ab  
कटाक्षैः कुतुतो व्योम्नि वैमानिकविमोहनम् ॥ KRT_5_0371cd  
जानत्यास्वाश्रयां चर्चामनयोरेकयात्रयोः । KRT_5_0372ab  
असूरास्मितगर्भोयं कटाक्षः पश्य पातितः ॥ KRT_5_0372cd  
गायन्त्येकानतमुखी कर्णव्यालोलकुण्डला । KRT_5_0373ab  
विपरीतरतोद्रेककृतारम्भेव शोभते ॥ KRT_5_0373cd  
सफलं तस्य तारुण्यमीदृश्यो निर्जने स्त्रियः । KRT_5_0374ab  
औत्सुक्याद्विरहे यस्य गायन्त्येवंविधैः स्वरैः ॥ KRT_5_0374cd  
उपपत्तिपरित्यक्तशास्त्रानुष्ठानमोहितैः । KRT_5_0375ab  
एकसार्थप्रयातेभ्यः कथमेको विवर्ज्यते ॥ KRT_5_0375cd  
नेत्रस्य रूपं श्रोत्रस्य ध्वनिं संस्पृशतो न चेत्[^0376-1] । KRT_5_0376ab  
तदङ्गस्यान्यकान्ताङ्गं[^0376-2] स्पृशतो दुष्कृतं कुतः ॥ KRT_5_0376cd  
अभिलाषाङ्कुरः सिक्त इव तैर्विटभाषितैः । KRT_5_0377ab  
राज्ञः स्वभावलोलस्य शतशाखस्वमाययौ ॥ KRT_5_0377cd  
ये[^0378-1] विस्तारितवर्णसंकररुचः[^0378-2] संदर्श्य गोत्रान्तकृद्बद्धावस्थितिचापलङ्घनमलं[^0378-3] पार्श्वे ध्वनन्त्युद्धताः । KRT_5_0378ab  
नीयन्ते[^0378-4] विपथावपातपरतां[^0378-5] लब्धोदयैस्तैः क्षनात्सिंहा वारिधरैरमी च रभसाद्भूपालसिंहा[^0378-6] विटैः ॥ KRT_5_0378cd  
वस्तु क्षणादनुपपत्त्युपपत्तियुक्तं कृत्वा जडान्यदि विमोहयितुं समर्थाः । KRT_5_0379ab  
न स्युर्विटा अथ कुतर्कपथस्थिताश्च नित्योद्वसेषु[^0379-1] निरयेषु मृगाश्चरेयुः ॥ KRT_5_0379cd  
संतोष्य हारकेयूरकुण्डलैर्डोम्बमण्डलम् । KRT_5_0380ab  
अमार्गत्यागराधेयः[^0380-1] शुद्धान्तमगमन्नृपः ॥ KRT_5_0380cd  
कान्तोस्याः क्षितिवल्लभोयमभिधेत्युर्वीपतेरेकतो[^0381-1][^0381-2] ब्रूतेसावतिचण्डताण्डवयुतं[^0381-3] डोम्बः स्वनामान्यतः[^0381-4] । KRT_5_0381ab  
मध्ये यत्किमपेति[^0381-5] गीतरचना काव्यं[^0381-6] यदेतद्विदो[^0381-7] यल्लक्ष्मीं[^0381-8] क्षपयन्ति[^0381-9] तान्धिगबुधान्कीर्त्यर्थिनः पार्थिवान् ॥ KRT_5_0381cd  
वेश्यानुरागस्य महेन्द्रचापधाम्नो हरिद्रारसरञ्जनस्य । KRT_5_0382ab  
ज्याङ्गगीतस्य च हारिणोपि सौन्दर्यमस्यैर्यहतप्रकर्षम् ॥ KRT_5_0382cd  
दर्शनाभ्याससंवृद्धचक्षूरागः क्षमापतिः । KRT_5_0383ab  
विना श्वपाककन्ये ते न पुनः प्राप निर्वृतिम् ॥ KRT_5_0383cd  
गायन्त्यौ शयनोपान्ते शनैर्विहितचुम्बनम् । KRT_5_0384ab  
नृपं रतिमुखाभिज्ञं तं हटात्ते पचक्रतुः ॥ KRT_5_0384cd  
समागमेन नव्येन तयोर्वैयात्यशोभिना । KRT_5_0385ab  
चक्रे क्षपितसामर्थ्यः स लज्जोद्वहनाक्षमः ॥ KRT_5_0385cd  
रत्यन्तसुलभोद्भेदैर्निःसृतैः स्वेदबिन्दुभिः । KRT_5_0386ab  
भाग्योष्मसंक्षयजडं वपुस्तस्य व्यधीयत ॥ KRT_5_0386cd  
रागान्धेन कृता हंसी महादेवी महीभुजा । KRT_5_0387ab  
भेजे राजवधूमध्ये बालव्यजनवीजनम् ॥ KRT_5_0387cd  

[^0368-1]: A2 तत्र.  

[^0369-1]: A3 gloss हरति मन इति हारी तस्य भावः तत्ता तं यातमिति सम्बन्धः.  

[^0370-1]: Thus corr. by A3 from A1 गायन्त्योः.  

[^0370-2]: Thus A3; A1 .  

[^0370-3]: A2 gloss दन्तपङ्क्तिचतुष्टयं.  

[^0376-1]: A3 gloss दुष्कृतं.  

[^0376-2]: A3 gloss त्वगिन्द्रियस्य.  

[^0378-1]: A3 gloss वारिधराः विटाश्च.  

[^0378-2]: A2 gloss वर्णाः नीलपीताद्याः ब्राह्मणाद्याश्च.  

[^0378-3]: A3 gloss गोत्रान्तकृति इन्द्रे बद्धा अवस्थिर्येन स चासौ चापः धनुः इन्द्रचापः तस्य लङ्घनं । गोत्रान्तकृद्भिः कुलक्षयकारिभिः पापिभिः बद्धा स्थितिर्यस्य । तत् चापलं प्रदर्श्य ध्वनन्ति इति च घनं निविडं इति चापलविशेषणं.  

[^0378-4]: Thus corr. by later hand from गीयन्ते.  

[^0378-5]: A3 कुपथाव॰.  

[^0378-6]: A3 तरसा भू॰.  

[^0379-1]: A3 gloss नित्यशून्येषु.  

[^0380-1]: A3 gloss अपाaत्रत्यागे कर्णः.  

[^0381-1]: A3 gloss डोम्बेनोच्चरारिता उर्वीपतेः अभिधा नामधेयं एकतः इत्यस्ति इति कथमिति कान्तोस्या इति.  

[^0381-3]: A3 gloss उर्वीपतिः.  

[^0381-4]: A3 डाम्बस्य नामा॰.  

[^0381-5]: A3 मध्येन्यत्किम॰.  

[^0381-6]: A3 gloss यत्किमपीति । यत्किञ्चिदालजालप्रायं लौकिकं गीतं । तस्य रचना एव काव्यं.  

[^0381-7]: A3 gloss एतत् गीतिरचनाकाव्यं विदन्ति एतद्विदः.  

[^0381-8]: A3 gloss येषां पार्थिवानां लक्ष्मीः यल्लक्ष्मीः तां.  

[^0381-2]: A3 gloss अपहरन्ति.  

[page 86]  



तस्य यैर्भुक्तमुच्छिष्टं ते यथा चक्रवर्मणः । KRT_5_0388ab  
नृपान्तराणामन्येषामप्यभुवन्सभासदः ॥ KRT_5_0388cd  
मन्त्रिणामक्षपटलप्रख्यमुख्याधिकारदा[^0389-1] । KRT_5_0389ab  
प्रवृद्धिहेतुतां प्राप डोम्बसेवनचक्रिका ॥ KRT_5_0389cd  
मौर्ख्यात्सचिवतां केचिच्छ्वपाका न व्यधुः स्वयम् । KRT_5_0390ab  
केचित्त्वकुर्वन्नीतिज्ञा राजकार्याणि मन्त्रिवत् ॥ KRT_5_0390cd  
मन्त्रिणस्तस्करा राज्ञी श्वपाकी श्वपचाः प्रियाः । KRT_5_0391ab  
किं च लोकोत्तरमभूद्भूपतेश्चक्रवर्मणः ॥ KRT_5_0391cd  
ऋतुस्नातार्तवाङ्कानि[^0392-1] श्वपाकी स्वांशुकान्यदात् । KRT_5_0392ab  
तदाच्छादनदृप्तेच्छा मन्त्रिणः प्रावैशन्सभाम् ॥ KRT_5_0392cd  
कैश्चित्क्षित्भुजा वैरमङ्गीकृत्यापि तत्क्षणम् । KRT_5_0393ab  
यैर्नाशि श्वपचोच्छिष्टं तेभूवन्तोमपैः समाः ॥ KRT_5_0393cd  
मण्डलेस्मिन्प्रभावोग्रा न देवा न्यवसन्ध्रुवम् । KRT_5_0394ab  
तद्वेश्मानि तदा नो चेच्छ्वपाकी प्राविशोत्कथम् ॥ KRT_5_0394cd  
तां रणस्वामिनं द्रष्टुं तिलद्वादश्यहे गताम् । KRT_5_0395ab  
सामन्तेभ्यः साभिमाना नान्वयुर्डामराः परम्[^0395-1] ॥ KRT_5_0395cd  
राजकौटुम्ब्यदृप्तानां डोम्बानां निर्गता मुखात् । KRT_5_0396ab  
राज्ञामिवाज्ञा दुर्लङ्घ्या न केनाप्युदलङ्घ्यत ॥ KRT_5_0396cd  
राज्ञा प्रदत्ते रङ्गाय हेलुग्रामेग्रहारवत्[^0397-1] । KRT_5_0397ab  
लिलेख पट्टोपाध्यायो न यदा दानपट्टकम् ॥ KRT_5_0397cd  
तदाक्षपटलं गत्वा रङ्गः कोपात्तमब्रवीत् । KRT_5_0398ab  
रङ्गस्स हेलु दिण्णेति[^0398-1] दासीसुत न लिख्यते ॥ KRT_5_0398cd  
लिलेखः सोथ संत्रासाद्रङ्गभ्रूभङ्गतर्जितः । KRT_5_0399ab  
को[^0399-1] न राजनि दुर्वृत्ते भवेन्नीतिव्यतिक्रमः[^0399-2] ॥ KRT_5_0399cd  
अन्त्यागमनपापस्य पापः पृच्छन्स निष्कृतिम् । KRT_5_0400ab  
विटैर्हास्यावहान्येव प्रायश्चित्तानि कारितः ॥ KRT_5_0400cd  
हिमेनैव हिमं शाम्येडुष्कृतेनैव दुष्कृतम् । KRT_5_0401ab  
सोनुशिष्टो विटैरेवम् दधत्पामरसारताम्[^0401-1] ॥ KRT_5_0401cd  
पवित्रास्पर्शतोस्पृश्यास्पर्शपापं जिहीर्षुणा । KRT_5_0402ab  
तेनादूष्यत विप्रस्य योषिन्मासोपवासिनः ॥ KRT_5_0402cd  
ततोपि पापिनोभूवन्केपि तस्मिन्क्षणे द्विजाः । KRT_5_0403ab  
तस्मादप्यग्रहारान्ये जगृहुर्गृहभोजिनः ॥ KRT_5_0403cd  
चक्रे चक्रमठं सोपि पापः पाशुपताश्रयम् । KRT_5_0404ab  
तस्मिन्हतेर्धनिष्पन्नं तद्वधूर्यमयोजयत्[^0404-1] ॥ KRT_5_0404cd  
पूर्वोपकारान्विस्मृत्य डामरान्स निरागसः । KRT_5_0405ab  
नृपतिः श्वपचाकामी विश्वस्तांश्छद्मनावधीत् ॥ KRT_5_0405cd  
हन्तुंव्याजेन विश्वस्ताः केचिड्डामरतस्कराः । KRT_5_0406ab  
तस्थुस्तस्यान्तिके द्रोहच्छिद्रानेहःप्रतीक्षिणः ॥ KRT_5_0406cd  
श्वपाकीशयनावासासन्नावस्करमन्दिरे । KRT_5_0407ab  
शौचस्थितं तं शिःशस्त्रं ते रात्रौ प्रापुरेकदा ॥ KRT_5_0407cd  
अथ तैः प्राप्तमयैरकस्मात्तस्य सर्वतः । KRT_5_0408ab  
क्षिप्रं न्यपात्यताशेषशातशस्त्रपरंपरा ॥ KRT_5_0408cd  
सुप्रस्तटाद्ध्रदे भ्रष्ट इव निद्रालसेक्षणः । KRT_5_0409ab  
प्रबुद्धः शस्त्रपातैः स व्यमुचद्भैरवान्रवान् ॥ KRT_5_0409cd  
निःशस्त्रः शस्त्रमन्विष्यन्क्षरत्क्षतजनिर्झरः । KRT_5_0410ab  
अनुद्रुतोरिभिर्धावञ्छय्यावेश्म विवेश तत् ॥ KRT_5_0410cd  
अप्राप्तहेतिं क्रन्दन्त्या श्वपाक्यालिङ्गिताङ्गकम् । KRT_5_0411ab  
तत्कुचोत्सङ्गलग्नाङ्गं जघ्नुस्तेनुप्रविश्य तम् ॥ KRT_5_0411cd  
स्वैरेव प्रेरिता दारैस्ते तस्य नृपतेः किल । KRT_5_0412ab  
मुमूर्षोर्जानुनी स्वैरं शिलया[^0412-1] समचूर्णयन् ॥ KRT_5_0412cd  
त्रयोदशाब्दे ज्यौष्ठस्य शुक्लाष्टम्यां क्षपाक्षणे । KRT_5_0413ab  
श्वपाकभोग्यः स श्वेवावस्करे तस्करैर्हतः ॥ KRT_5_0413cd  
उन्मत्तावन्तिनामाथ पार्थसूनुर्दुराशयः । KRT_5_0414ab  
अभ्यषिच्यत वैधेयैः सचिवैः शर्वटादिभिः ॥ KRT_5_0414cd  
श्वपाकीकामुके पापे निहते निशि तस्करैः । KRT_5_0415ab  
प्रजानां पाप्मना सोभूत्पापात्पापतरो नृपः ॥ KRT_5_0415cd  

[^0389-1]: A2 gloss गणनार्थं गणनाधिपतिस्थानस्य अक्षपटलस्य अट्टले इति भाषया नाम शिष्टदेश इति केचित्.  

[^0392-1]: A2 gloss रजः.  

[^0395-1]: A3 gloss केवलं.  

[^0397-1]: Thus corr. by later hand here and in following verse from A1 हलु॰.  

[^0398-1]: A3 gloss रङ्गस्य हेलुः दत्ता.  

[^0399-1]: Thus corr. by A3 from A1 के.  

[^0399-2]: Thus corr. by A3 from A1 भवन्नी॰.  

[^0401-1]: A3 दधर्षापरमातरमित्यन्यादर्शे.  

[^0404-1]: Thus corr. by A3 from A1 ॰र्यवदयो॰; A2 gloss मठं.  

[^0412-1]: Thus A; G R Edd. शिलायां.  

[^0413-1]: Thus G. Edd; A ज्येष्ठस्य.  

[page 87]  



स्थगिता तत्कथापापस्पर्शभीत्या सरस्वती । KRT_5_0416ab  
कथंचित्त्रस्नुरश्वेव सेयं प्रस्थाप्यते मया ॥ KRT_5_0416cd  
आसीत्पितृकुलं तस्य भक्ष्यं दुर्नृपरक्षसः । KRT_5_0417ab  
और्वाभिधस्य हव्याशविशेषस्येव जीवनम् ॥ KRT_5_0417cd  
तस्यासंष्टक्कराघातसटांकारकरोटिकाः । KRT_5_0418ab  
घ्राणस्कन्दादिवाद्यज्ञाः सभायां मुख्यमन्त्रिणः ॥ KRT_5_0418cd  
तेमात्याश्चारणत्वेन निर्लज्जास्तमरञ्जयन् । KRT_5_0419ab  
कालान्तरेण यैरेव भूमिपालैर्भविष्यते ॥ KRT_5_0419cd  
पर्वगुप्तोभवत्तस्य सर्वेभ्योप्यधिकं प्रियः । KRT_5_0420ab  
आस्थाने नर्तनं कुर्वन्नपाकृतकटीपटः ॥ KRT_5_0420cd  
आ तन्त्रिविप्लवाद्दृष्ट्वा कीटप्रायान्महिपतीन् । KRT_5_0421ab  
पर्वगुपः सर्वदाभूद्राज्यावाप्तिकृतोद्यमः ॥ KRT_5_0421cd  
तदा निगूढराज्येच्छः सख्यं मुख्यैः स मन्त्रिभिः । KRT_5_0422ab  
पीतकोशैः प्रविदधे पञ्चभिर्भूभटादिभिः ॥ KRT_5_0422cd  
भूभटः शर्वटश्छोजः कुमुदः सोमृताकरः । KRT_5_0423ab  
पर्वगुप्तेन संबन्धं चक्रिरे कोशपीथिनः ॥ KRT_5_0423cd  
गवाक्षासरसि प्राप्तश्रीजलोवागलद्द्विजः । KRT_5_0424ab  
संग्रामडामर्गृहे यो रक्कः ख्यातपौरुषः ॥ KRT_5_0424cd  
पदातिमात्रो भूपेन दृष्टशौर्यः स संयुगे । KRT_5_0425ab  
महोदरो महाकायः प्रापितो मुख्यमन्त्रिताम् ॥ KRT_5_0425cd  
यादृशी तेन ददृशे देवी श्रीः सरसोन्तरे । KRT_5_0426ab  
तादृग्रक्कजयादेवीत्यभिधानेन[^0426-1] निर्ममे ॥ KRT_5_0426cd  
राज्यं निष्कण्टकं कृत्वा धूतेनापजिहीर्षुणा । KRT_5_0427ab  
प्रेरितः पर्वगुप्तेन भूभृच्चक्रे कुलक्षयम् ॥ KRT_5_0427cd  
तेन लुण्ठितसर्वस्वः पार्थस्तस्थौ कलत्रवान् । KRT_5_0428ab  
श्रीजयेन्द्रविहारान्तः श्रमणैर्दत्तभोजनः ॥ KRT_5_0428cd  
शिशूञ्शंकरवर्मादीन्भ्रातॄन्द्वारान्निरोध्य सः । KRT_5_0429ab  
तत्र स्थिताननशनैरुत्क्रान्तासूनकारयत् ॥ KRT_5_0429cd  
उद्यतः पितरं हन्तुं मन्त्रिणोनुमतप्रदान् । KRT_5_0430ab  
बद्धपट्टान्व्यधाद्बद्धनिगडानितरान्पुनः ॥ KRT_5_0430cd  
एकदा मन्त्रिसामन्ततन्त्रिकायस्थसैनिकाः । KRT_5_0431ab  
पार्थं तदाज्ञामासाद्य निशायां पर्यवेष्टयन् ॥ KRT_5_0431cd  
म्लानक्षीणाम्बरां पत्नीं रुद्धद्वारां निपात्य[^0432-1] ते । KRT_5_0432ab  
आलिङ्ग्यमानां क्रन्दद्भिस्तर्णकैरिव दारकैः ॥ KRT_5_0432cd  
केशानालम्ब्य कर्षन्तः शर्करोत्पाटिताङ्गकम् । KRT_5_0433ab  
विपन्नं गोकुलाद्दान्तमिव निर्हृत्य तं गृहात् ॥ KRT_5_0433cd  
क्षुत्क्षामरूक्षं क्रन्दन्तम् निजघ्नुर्नग्नविग्रहम् । KRT_5_0434ab  
चण्डाला इव निःशस्त्रं कुमुदाद्या नृपप्रियाः ॥ KRT_5_0434cd  
पितरं निहतं श्रुत्वा राजा संजातकौतुकः । KRT_5_0435ab  
प्रातः स्वसचिवैः सार्धं गत्वा हृष्टोथ दृष्टवान् ॥ KRT_5_0435cd  
अत्राङ्गेस्य प्रहारोयं मद्दत्त इति वादिनः । KRT_5_0436ab  
तस्याग्रे राजपुरुषाः शशंसुर्निजविक्रमम् ॥ KRT_5_0436cd  
न्यक्कृत्य स्वीकृतो राज्ञा तदा तद्रञ्जनोद्यतः । KRT_5_0437ab  
अचूचुदत्पर्वगुप्तो देवगुप्ताभिधं सुतम् ॥ KRT_5_0437cd  
पार्थस्य निहतस्याङ्गे सोक्षिपत्क्षुरिकां ततः । KRT_5_0438ab  
रञ्जितो येन भूपालो जातहासोभवच्चिरम् ॥ KRT_5_0438cd  
डामरैर्लुण्ठितो देशः प्रणाशे चक्रवर्मणः । KRT_5_0439ab  
उत्थाप्य पापान्कायस्थांस्तेन भूयोपि दण्डितः ॥ KRT_5_0439cd  
संप्रेरितः कुसचिवैः शस्त्राभ्यासं चकार सः । KRT_5_0440ab  
पाटयन्क्षुरिकाघातैः कोटवीस्तनकोटरम्[^0440-1] ॥ KRT_5_0440cd  
गर्भिणीनां च जठरं गर्भान्द्रष्टुमपाटयत् । KRT_5_0441ab  
काठिन्यस्य परीक्षार्थमङ्गं कर्मकृतामपि ॥ KRT_5_0441cd  
प्रतिग्रहाद्घोराद्यद्वा वधभयाद्द्विजाः[^0442-1] । KRT_5_0442ab  
प्रत्यगृह्णन्नग्रहारांस्तस्मादपि नृपाधमात् ॥ KRT_5_0442cd  
क्रूरपापानुरूपेण क्षयरोगेण पार्थिवः । KRT_5_0443ab  
ततोनुबाध्यमानोभूदपर्यन्तव्यथातुरः ॥ KRT_5_0443cd  
व्यथया तस्य तादृश्या प्रजा एव न केवलम् । KRT_5_0444ab  
तुतुषुर्निजशुद्धान्तमहिष्योपि चतुर्दश ॥ KRT_5_0444cd  

[^0426-1]: Thus corr. by A3 from A1 तावद्रक्क॰.  

[^0432-1]: Thus corr. by later hand from A1 निपत्य.  

[^0440-1]: Thus corr. by later hand from A1 कौटवी॰.  

[^0442-1]: Thus corr. by later hand from A1 द्विजः.  

[page 88]  



अथान्तःपुरदासीभिर्यः कुतश्चिदुपाहृतः । KRT_5_0445ab  
क्षितिपालात्प्रजातोयमिति प्रख्यापितो मृषा ॥ KRT_5_0445cd  
तं शिशुं शूरवर्माख्यं विनिवेश्य नृपासने । KRT_5_0446ab  
हस्ते निक्षिप्य सामन्तसचिवैकाङ्गतन्त्रिणाम् ॥ KRT_5_0446cd  
कम्पनाधिपतेर्बद्धद्वेषः कमलवर्धनात् । KRT_5_0447ab  
बिभ्यन्मडवराज्यस्थाड्डामरोत्पाठनक्षमात् ॥ KRT_5_0447cd  
आसन्ननिरयप्राप्तिः[^0448-1] पितृहा पार्थिवाधमः । KRT_5_0448ab  
शुचौ पञ्चदशाब्दस्य प्रजापुण्यैः क्षयम् ययौ ॥ चक्कलकम्॥ KRT_5_0448cd  
पितृघातिसुतो राजा जयस्वामिविरोचनम् । KRT_5_0449ab  
आषाढशुक्लसप्तम्यां[^0449-1] शिशुर्द्रष्टुं विनिर्ययौ ॥ KRT_5_0449cd  
नवा विरेजे राजश्रीर्बालस्य पृथिवीपतेः । KRT_5_0450ab  
कृपाणवेणिललिता छत्रचामरहासिनी ॥ KRT_5_0450cd  
अत्रान्तरे जवायातैश्चरौरावेदितश्रुतः[^0451-1] । KRT_5_0451ab  
सामन्तैर्नगरोपान्तं प्राप्तः कमलवर्धनः ॥ KRT_5_0451cd  
एकाङ्गतन्त्रिसामन्तस्यालहारकसादिभिः । KRT_5_0452ab  
नगरं प्रविशञ्श्रान्तः समं सैन्यैररुध्यत ॥ KRT_5_0452cd  
विरुद्धडामरानीकान्युद्ध्वा मार्गेषु निर्गतः । KRT_5_0453ab  
श्रान्तोप्यसौ वैरिसेनामजयद्विक्रमोर्जितः ॥ KRT_5_0453cd  
सहस्रमश्ववाराणां विद्राव्य तुरगैर्मितैः । KRT_5_0454ab  
राजधानीमसंरुद्धः प्रविवेश ततः क्षणात् ॥ KRT_5_0454cd  
तं लब्धजयमाकर्ण्य सैन्यैस्त्यक्तं पलायितैः । KRT_5_0455ab  
एकाकिनं क्वाप्यनयज्जननी शिशुभूपतिम् ॥ KRT_5_0455cd  
प्राक्कर्मभिर्मोहितो वा प्रेरितो वा कुमन्त्रिभिः । KRT_5_0456ab  
नाभूत्सिंहासनारूढो मूढः कमलवर्धनः ॥ KRT_5_0456cd  
तदानीं स्वगृहान्यातो राज्यकामोन्यवासरे । KRT_5_0457ab  
संघट्टयन्द्विजान्सर्वानचूचुददनीतिवित्[^0457-1] ॥ KRT_5_0457cd  
प्रौढं शक्तं च कुरुत क्ष्मापं कंचित्स्वदेशजम् । KRT_5_0458ab  
मामेव कुर्युः सामर्थ्यादिति मूढः स चिन्तयन् ॥ KRT_5_0458cd  
एकाकिनीं रहः क्षीबां लब्ध्वा दुर्लभयोषितम् । KRT_5_0459ab  
अप्रौढोनुपभुज्यान्यदिने दूत्यार्थयेत यः[^0459-1] ॥ KRT_5_0459cd  
विभूतिं रभसावाप्तां यश्च संत्यज्य तत्क्षणम् । KRT_5_0460ab  
नीत्या कामयतेन्येद्युः शोच्यस्ताभ्यां परोस्ति कः ॥ युग्मम्॥ KRT_5_0460cd  
अथोत्पुलकुले[^0461-1][^0461-2] छिन्ने स्थूलकम्बलवाहिनः । KRT_5_0461ab  
अशृङ्गोक्षनिभा विप्राः समगंसत गोकुले ॥ KRT_5_0461cd  
धूमनिर्दग्धकूर्चानाम् राज्ञस्तांस्तांशकीर्षताम् । KRT_5_0462ab  
राज्यव्यवस्थोपन्यासस्तेषाम् चिरमवर्धत ॥ KRT_5_0462cd  
वैमत्येन मिथस्तेषां नान्यः कोप्यभ्यषिच्यत । KRT_5_0463ab  
कूर्चा[^0463-1] भाषणनिष्ट्यूतैः स्वकूर्चष्ठीवनैः परम् ॥ KRT_5_0463cd  
राज्यार्हान्वेषिभिर्विप्रैः प्राप्तः[^0464-1] स्वस्मृतिकॢप्तये । KRT_5_0464ab  
अवार्यतेष्टकावातैर्मुग्धः कमलवर्धनः ॥ KRT_5_0464cd  
पञ्चषाणि दिनान्येव यावत्तस्थुर्द्विजातयः । KRT_5_0465ab  
काहलाकांस्यतालादिवाद्यकोलाहलाकुलम् ॥ KRT_5_0465cd  
उत्पताकध्वजच्छन्नशोभि युग्यार्पितासनम्[^0466-1] । KRT_5_0466ab  
अशेषं पारिषद्यानां तावत्तत्रामिलद्बलम् ॥ युग्मम्॥ KRT_5_0466cd  
स्वपत्नीं बन्धकीभूतामिवान्यवशवर्तिनीम् । KRT_5_0467ab  
वीक्ष्य राजश्रियं शोचन्नासीत्कमलवर्धनः ॥ KRT_5_0467cd  
पितृधातिबधूश्छन्नपुत्रराज्यार्थिनी ततः । KRT_5_0468ab  
प्राहिणोद्राजपुरुषान्पार्श्वं प्रायोपवेशिनाम् ॥ KRT_5_0468cd  
पिशाचकपुरग्रामे वीरदेवाभिधस्य यः । KRT_5_0469ab  
कुटुम्बिनः कामदेवनामा मूनुरजायत ॥ KRT_5_0469cd  
स शिक्षिताक्षरो लब्ध्वा मेरुवर्धनमन्दिरे । KRT_5_0470ab  
बालाध्यापकतां स्नानशीलादिगुणभूषितः ॥ KRT_5_0470cd  
क्रामाद्गञ्जाधिकार्यासीदथ तस्यात्मजः शनैः । KRT_5_0471ab  
लेभे गञ्जाधिकारित्वं राज्ञः शंकरवर्मणः ॥ KRT_5_0471cd  

[^0448-1]: Thus corr. by A3 from A1 ॰प्राप्तेः.  

[^0449-1]: Thus corr. by A3 from A1 अषाढे.  

[^0451-1]: श्चारै supplied by A3.  

[^0457-1]: Thus A1; A3 संघटय्य.  

[^0459-1]: G sec manus अप्रौढो नोपभुङ्क्तेन्यदिने दूत्यार्थयन्नु यः.  

[^0461-1]: A3 अथौत्पल॰.  

[^0461-2]: A3 gloss उत्पलो नाम बाल्यपालः तेन चिप्पटजयापीडं स्वस्रीयं निहत्याभिचारक्रियया स्वकीयभ्रातुःपुत्रः अजितपीडः राज्ये स्थापितः । ततः प्रभृति कल्यपालकुलराज्यं । उन्मत्तावन्तिपर्यन्तं प्राप्य कल्यपालकुलस्य च्छेदः । अत एवोक्तं । उत्पलकुले च्छिन्ने इति ।.  

[^0463-1]: Thus A1; A3 रूक्षभा॰.  

[^0464-1]: A2 प्राप्तैः.  

[^0466-1]: तासनम् supplied by A3 in space left by A2.  

[page 89]  



यः प्रभाकरदेवोपि सुगन्धाच्छन्नकामुकः । KRT_5_0472ab  
लक्ष्म्या सरस्वतीद्वेषाद्देशविप्लवतोथ वा[^0472-1] ॥ KRT_5_0472cd  
विद्वान्यशस्करो नाम तत्पुत्रोत्यन्तदुर्गतः । KRT_5_0473ab  
सख्या फल्गुणकाख्येन समं देशान्तरं गतः ॥ KRT_5_0473cd  
सुस्वप्रदर्शनैह् पीठदेव्याशीर्भिश्च हर्षलः । KRT_5_0474ab  
तस्मिन्प्रसङ्गे सोत्साहः प्रत्यावृत्तो निजां भुवम् ॥ KRT_5_0474cd  
पितृघातिवधूदूतैर्यातैर्बोधयितुं द्विजान् । KRT_5_0475ab  
मध्ये गृहीतो वाग्मित्वात्प्रविवेश तदन्तिकम् ॥ कुलकम्॥ KRT_5_0475cd  
दृष्ट्वैव तं दैववशादैकमत्यस्पृशो द्विजाः । KRT_5_0476ab  
ध्वनिं राजायमेवास्त्वित्युच्चकैरुदचारयन् ॥ KRT_5_0476cd  
अथाभ्यषिच्यत क्षिप्रं विप्रैरेत्य यशस्करः । KRT_5_0477ab  
क्ष्माधृतिप्रौढसामर्थ्यः[^0477-1] सानुमानिव तोयदैः ॥ KRT_5_0477cd  
दग्धं वेणुवनम् परस्परमहासंघर्षजेनाग्निना तन्मूलोद्धृतिरम्भसा क्षणधृतोद्रेकेण संपादिता । KRT_5_0478ab  
वात्वावेगविपाटितं विटपिनं प्राप्तं कुतश्चिद्दृढां रूढिं नेतुमहो महाद्रिकुहरे[^0478-1] धात्रा न किं सूत्रितम्[^0478-2] ॥ KRT_5_0478cd  
भृत्यप्रेरणया वंशं पार्थजः स्वं न चेद्दहेत् । KRT_5_0479ab  
तत्पुत्रोत्पाटनं कुर्यान्न चेत्कमलवर्धनः ॥ KRT_5_0479cd  
अनुच्चकुलजातस्य[^0480-1] दरिद्रस्याटतः क्षितिम् । KRT_5_0480ab  
ताद्यशस्करदेवस्य राज्यप्राप्तिः कथं भवेत् ॥ KRT_5_0480cd  
पद्भ्यां व्रजन्निरनुगो ददृशे जनेन यस्तत्क्षणं निखिललोकसमानमूर्तिः[^0481-1] । KRT_5_0481ab  
साम्राज्यरम्यममुमीक्षितुमास्त नारीदृङ्नीरजस्तवकितो नरनाथमार्गः ॥ KRT_5_0481cd  
नृपतिवसतिं प्रत्यागच्छन्यशस्करभूपतिः पुरमृगदृशामाशीर्मध्ये वचोपि विवक्षितम् । KRT_5_0482ab  
स्तिमितवलितापाङ्गं शृण्वन्निमीलदहंकृतिः कृतपरिकरस्तज्ज्ञैर्जञ्जे प्रजापरिपालने ॥ KRT_5_0482cd  
प्रतिमितरविदीपोद्भासिशुभ्रातपत्रप्रचयारजतपात्रासूत्रितारात्रिकाश्रीः । KRT_5_0483ab  
अथ मुखरितमाशीर्मङ्गलैरङ्गनानामवनिहरिणधामा राजधाम[^0483-1] प्रपेदे ॥ KRT_5_0483cd  


इति श्रीकाश्मीरिकमहामात्यचण्पकप्रभुसूनोः कल्हणस्य कृतौ राजतरङ्गिण्यां पञ्चमस्तरङ्गः ।  
त्रयधिकायां समाशीतौ मासेषु च चतुर्ष्वगात् ।  
कल्यपालाष्टकं रथ्याहृतस्त्रीसचिवा अपि ॥  

[^0472-1]: Thus A3; A1 ॰तो गतः.  

[^0477-1]: A3 gloss क्ष्मायाः भूमेः धृतिः धारणं तस्मिन् प्रौढं सामर्थ्यं यस्य सः.  

[^0478-1]: हं supplied by A3.  

[^0478-2]: A3 दैवेन किं सूत्रितमित्यादर्शान्तरे पाठः.  

[^0480-1]: A3 gloss नीचकूलोत्पन्नस्य.  

[^0481-1]: Thus A3; A1 ॰कीर्तिः.  

[^0483-1]: A3 gloss अवनौ भूमौ हरिणधामा चन्द्रः and राजासनं.  

[page 90]  


