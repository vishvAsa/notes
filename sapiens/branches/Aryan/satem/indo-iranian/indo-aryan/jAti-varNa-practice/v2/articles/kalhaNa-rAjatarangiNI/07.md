+++
title = "०७"

+++
॥ सप्तमस्तरङ्गः ॥  

मातुस्तेजनि निर्मले[^0001-1] पितृकुले श्लाघ्या तनुर्वेधसा त्वं संध्याहितसंनिधिर्मम जपारत्केधरे खेलसि । KRT_7_0001ab  
संध्यावन्दनसाभ्यसूयगिरिजास्तुत्येदृशैर्वाक्छलैर्यः संध्यामपि वन्दते स्व स जगत्प्रीणातु गौरीश्वरः ॥ KRT_7_0001cd  
क्षमां[^0002-1] क्षमापतिर्विभ्रन्मनसा च भुजेन च । KRT_7_0002ab  
गाम्भीर्येण च शक्त्या च सोजयद्वाहिनीपतीम्[^0002-2] ॥ KRT_7_0002cd  
जज्ञे राज्ञीक्षये भङ्गो यैस्तुङ्गस्य तदाखिलैः । KRT_7_0003ab  
दिनश्रीविगमे संध्याप्रसङ्गस्येव रागिणः ॥ KRT_7_0003cd  
तत्तत्प्रतिभटाटोपत्रोटनात्प्रत्युतास्य तैः । KRT_7_0004ab  
उदयो ददृशे शश्वद्गतिं गो वेत्ति वेधसः ॥ युगमम्॥ KRT_7_0004cd  
नृपेण जातज्ञातयः शूरः शक्तिसमन्वितः । KRT_7_0005ab  
सर्वाधिकारयोग्योगात्तदा[^0005-1] चन्द्राकरः क्षयम् ॥ KRT_7_0005cd  
अन्ये भीमतिकाग्रामदिविरस्योरुसंपदः । KRT_7_0006ab  
पुण्याकरस्य तनयाः शूराः शान्तिं प्रपेदिरे ॥ KRT_7_0006cd  
समर्थमन्त्रिविरहादनिच्छन्नपि वेधसा । KRT_7_0007ab  
निन्ये गत्यन्तरत्यक्तस्तुङ्गपक्षं क्षमापतिः ॥ KRT_7_0007cd  
संग्रामराजतुङ्गादीन्देवी कोशमपाययत्[^0008-1] । KRT_7_0008ab  
मुमूर्षन्ती पुरा स्थातुमद्रोहेणेतरेतरम् ॥ KRT_7_0008cd  
क्लेशासहो महीपालस्ततः कार्यवशादपि । KRT_7_0009ab  
तुङ्गन्यस्तप्रजाकार्यो भोगाभ्यसालसोभवत् ॥ KRT_7_0009cd  
पर्याप्तं तस्य भीरुत्वं कियदन्यत्प्रकाश्यताम् । KRT_7_0010ab  
असमैर्यौनसंबन्धैश्चक्षमे यशसः क्षतिम् ॥ KRT_7_0010cd  
साहायकार्थी यत्प्रादाच्छ्रीशौर्यादिमते सुताम् । KRT_7_0011ab  
दिद्दामठाधिपतये प्रेमनाम्ने स लोठिकाम् ॥ KRT_7_0011cd  
क्व लोकोद्वहनोन्नद्धभूभृद्योग्या नृपात्मजा । KRT_7_0012ab  
प्रतिग्रहजलक्लिन्नपाणिः क्वाल्पमना द्विजः ॥ KRT_7_0012cd  
अथ तुङ्गादिभङ्गाय प्रायं ब्राह्मणमन्त्रिणः । KRT_7_0013ab  
परिहासपुरे विप्रपारिषद्यानकारयन् ॥ KRT_7_0013cd  
विप्रमन्त्रिमतैक्येन कृतो राज्ञः स विप्लवः । KRT_7_0014ab  
दुःसहः पवमानाग्निसमागमसमोभवत् ॥ KRT_7_0014cd  
राज्ञोप्युत्पाटने सज्जैः कथंचित्प्रार्थितैर्द्विजैः[^0015-1] । KRT_7_0015ab  
मतिः क्षान्तिचरुप्राये[^0015-2] तुङ्गनिःसारणे कृता ॥ KRT_7_0015cd  
राज्ञा[^0016-1] तुङ्गादिभिश्चैतद्यावत्तेभ्यः[^0016-2] प्रतिश्रुतम् । KRT_7_0016ab  
अन्यत्प्रार्थयितुं लग्नास्तावत्ते शठबुद्धयः ॥ KRT_7_0016cd  
तुङ्गास्कन्देन विप्रोयं[^0017-1] यो मृतस्तद्गृहे[^0017-2] वयम् । KRT_7_0017ab  
तं निर्दहाम इत्युक्त्वा शवः कोप्यरघट्टतः ॥ KRT_7_0017cd  
तैरुद्धृत्य यदानीतः शठैस्तुङ्गगृहान्प्रति । KRT_7_0018ab  
केशह्प्माच्च विहिताद्या कृत्योत्थापिताभवत् ॥ KRT_7_0018cd  
तया प्रतीपपातिन्या निःशौचानां द्विजन्मनाम् । KRT_7_0019ab  
अकस्मान्निरगच्छस्त्रं विनाशायोत्थिते कलौ ॥ तिलकम् ॥ KRT_7_0019cd  
ततः पलायिता विप्रा यस्तेषाम् मन्त्रदोभवत् । KRT_7_0020ab  
निगूढं राजकलशस्तद्वेश्म प्राविशन्भयात् ॥ KRT_7_0020cd  
स व्यक्तीभूतकौटिल्यः संग्रामं सुचिरं व्यधात् । KRT_7_0021ab  
अपद्वारैस्तु ते विप्राः पलाय्य स्वगृहान्ययुः ॥ KRT_7_0021cd  

[^0001-1]: A3 निर्मिते.  

[^0002-1]: A3 gloss भुवं क्षान्तिं च.  

[^0002-2]: A3 gloss सेनापतीन् समुद्रांश्च.  

[^0005-1]: गा supplied by A2.  

[^0008-1]: A3 gloss कोशं । दिव्यं । अपाययत् अकारयत् । पीतकोशान् कृतवती इत्यर्थः.  

[^0015-1]: Thus corr. by A3 from A1 प्रार्थितो.  

[^0015-2]: A3 ॰प्रायैस्तु॰.  

[^0016-1]: Thus corr. by A3 from A1 राज्ञस्तु॰.  

[^0016-2]: A3 gloss निःसारणं.  

[^0017-1]: यं supplied by A3.  

[^0017-2]: A4 gloss तुङ्गगृहे.  

[page 106]  



विजिते राजकलशे समकार्या द्विजातयः । KRT_7_0022ab  
मन्त्रिणः श्रीधरसुताः सप्तागत्य व्यधुर्मृधम् ॥ KRT_7_0022cd  
ते कृत्वा सुमहत्कर्म समाप्तिं समरे गताः । KRT_7_0023ab  
निर्भिद्य मण्डलं सप्त सप्तसप्तेर्द्रुतं ययुः ॥ KRT_7_0023cd  
जितः सुगन्धिसीहेन[^0024-1] तेषु शान्तेषु संयुगे । KRT_7_0024ab  
बद्ध्वाथ राजकलशस्तुङ्गेनानायितो गृहम् ॥ KRT_7_0024cd  
नीयमानोधिरोप्याशु स्कन्दं मार्गेषु विक्षतः । KRT_7_0025ab  
तुङ्गस्य युग्यवाहैः स नर्तितोपहृतायुधः ॥ KRT_7_0025cd  
अन्योपि भूतिकलशो नाम मन्त्री विनिर्जितः । KRT_7_0026ab  
सुतेन राजकाख्येन सह शूरमठं ययौ ॥ KRT_7_0026cd  
क्रमात्सुगन्धिसीहाद्यैर्मुक्तः करुणया ततः । KRT_7_0027ab  
सुपुत्रः सोवमानाग्नितप्तो देशान्तरं ययौ ॥ KRT_7_0027cd  
परिहासपुरादेवं जातो यो देशविप्लवः । KRT_7_0028ab  
स दैवयोगात्तुङ्गस्य शुभाय प्रत्युताभवत् ॥ KRT_7_0028cd  
ततः प्रसादिते राज्ञि गुणदेवेन मन्त्रिणा । KRT_7_0029ab  
आययौ भूतिकलशः कृतगङ्गानिमज्जनः ॥ KRT_7_0029cd  
पुनर्नृपगृहे तस्मिन्किंचिल्लब्धपदे शनैः । KRT_7_0030ab  
तुङ्गं निहन्तुं राज्ञैनं गूढं दूताः प्रयोजिताः ॥ KRT_7_0030cd  
ज्ञातवार्तेन तुङ्गेन तस्मिन्नर्थे प्रकाशिते । KRT_7_0031ab  
सपुत्रो भूतिकलशो राज्ञा निर्वासितः पुनः ॥ KRT_7_0031cd  
अवष्टम्भं मनाग्लेभे चन्द्राकरसुतः शनैः । KRT_7_0032ab  
यो मय्यामन्तकः सोपि तस्मिन्काले व्यपद्यत ॥ KRT_7_0032cd  
भूत्वा किंचित्क्षणं भूभृत्कन्यासंभोगभाजनम् । KRT_7_0033ab  
राजोपकारकृच्छ्रीमान्प्रेमापि प्रमयं ययौ ॥ KRT_7_0033cd  
विपेदिरेन्ये गङ्गाद्याः सर्वेपि नृपतिप्रियाः । KRT_7_0034ab  
आविशिष्यत भोगाय तुङ्गः सभ्रातृकः परम् ॥ KRT_7_0034cd  
इति यो यो हि वृत्तान्तस्तस्य नाशाय शङ्कितः । KRT_7_0035ab  
स स दैवानुकूल्येन प्रत्युतोद्रेचकोभवत्[^0035-1] ॥ KRT_7_0035cd  
कालक्रमत्रुटितसंश्रयभूः स्वमूलमात्राश्रयी तटतरुः सरितोम्बुपूरैः । KRT_7_0036ab  
यैः शङ्क्यते निपततीति वितीर्णमृद्भिस्तैरेव तस्य हि भवेत्स्थितिभूमिदार्ह्यम् ॥ KRT_7_0036cd  
नीत्युज्ज्वलं व्यवहरन्प्रजाराधनतत्परः । KRT_7_0037ab  
प्राक्पुण्यसंक्षयात्तुङ्गः शनैस्त्वासीत्स्खलन्मतिः[^0037-1] ॥ KRT_7_0037cd  
यत्स्वभाग्यापहाराय हीनजन्मानमाददे । KRT_7_0038ab  
साहायकाय कायस्थं क्षुद्रं भद्रेश्वराभिधम् ॥ KRT_7_0038cd  
विड्वाणिज्यं[^0039-1] सौनिकत्वं काष्ठविक्रयितादि[^0039-2] च । KRT_7_0039ab  
आरामिकस्य यस्यासीत्कृत्यम् वंशक्रमोचितम् ॥ KRT_7_0039cd  
कम्बलोद्धृष्टपृष्ठोथ भोजनार्थमवालगत्[^0040-1] । KRT_7_0040ab  
भस्त्रामषीभाण्डवाही यश्च पश्चान्नियोगिनाम् ॥ KRT_7_0040cd  
अनन्तराजकार्यादिचिन्ताश्रान्तो विधाय तम् । KRT_7_0041ab  
तुङ्गः सहायं नाबुद्धं संसर्गाद्भाग्यसंक्षयम् । KRT_7_0041cd  
धार्मिकं तेन धर्मार्कं विनिवार्यार्यचेतसाम् । KRT_7_0042ab  
गृहकृत्याधिकारे[^0042-1] स दुष्कृती विनिवेशितः ॥ KRT_7_0042cd  
देवगोब्राह्मणानाथातिथिराजोपजीविनाम् । KRT_7_0043ab  
अकालमृत्युर्विदधे वृत्तिच्छेदम् स दुर्मतिः ॥ KRT_7_0043cd  
शवाजीवोपि पुष्णाति क्रूरः कापालिको निजान् । KRT_7_0044ab  
भद्रेश्वरस्तु पापोभून्निजानामपि जीवहृत् ॥ KRT_7_0044cd  
तुङ्गेन चैत्रे सर्वत्र कृते भद्रेश्वरे प्रभौ । KRT_7_0045ab  
सुगन्धिसीहः प्रययावाषाढे मासि संक्षयम् ॥ KRT_7_0045cd  
परलोकं गते तस्मिन्सर्वभारसहेनुजे । KRT_7_0046ab  
तुङ्गश्छिन्नोत्तमाङ्गत्वं सदैन्योमन्यतात्मनः ॥ KRT_7_0046cd  
श्रीत्रिलोचनपालस्य शाहेः साहायलार्थिनः[^0047-1] । KRT_7_0047ab  
देशं ततो मार्गशीर्षे मासि तं[^0047-2] व्यसृजन्नृपः ॥ KRT_7_0047cd  
राजपुत्रमहामात्यसामन्तादिनिरन्तरम् । KRT_7_0048ab  
सैन्यं तमन्वगाद्भूरि भुवनक्षोभनक्षमम् ॥ KRT_7_0048cd  

[^0024-1]: A4 gloss तुङ्गानुजेन.  

[^0035-1]: A3 gloss वृद्धिकरः.  

[^0037-1]: Thus emended with C; A R G ,,सीद्स्यल॰.  

[^0039-1]: A2 gloss गोमयविक्रयित्वं.  

[^0039-2]: Thus corr. by A3 from A1 ॰क्रयिकादि.  

[^0040-1]: Thus first half of this verse has been omitted by A1 and supplied by A3 in margin.  

[^0042-1]: Thus corr. by A3 from A1 ॰कारी.  

[^0047-1]: A4 gloss तुरुष्कसमरे.  

[^0047-2]: A4 gloss तुङ्गं.  

[page 107]  



अग्रागतेन ससुतः[^0049-1] शाहिना कृतसत्क्रियः । KRT_7_0049ab  
पञ्चषाणि दिनान्यासीत्तद्देशे स यदोन्मदः ॥ KRT_7_0049cd  
प्रजागरचरन्यासशस्त्राभ्यासादिवासनः । KRT_7_0050ab  
अभियोगोचिताः शाहिरपश्यंस्त[^0050-1][^0050-2] तदाब्रवीत् ॥ युग्मम्॥ KRT_7_0050cd  
तुरुष्कसमरे यावन्न यूयं कृतबुद्धयः । KRT_7_0051ab  
आलस्यविवशास्तावत्तिष्ठतास्मिन्गिरेस्तटे ॥ KRT_7_0051cd  
एवं त्रिलोचनेनोक्तं[^0052-1] सोग्रहीन्न हितं वचः । KRT_7_0052ab  
तस्थौ परं समं सैन्यैरुत्सेकादाहवोत्सुकः ॥ KRT_7_0052cd  
हस्मीरेण[^0053-1] तदा सैन्यं जिज्ञासार्थम् विसर्जितम् । KRT_7_0053ab  
तौषीपारे[^0053-2] मितप्रायैस्ततस्तीर्त्वावधीद्बलैः ॥ KRT_7_0053cd  
ततस्तमाहितोत्सेकमपि[^0054-1] शाहिः पुनः पुनः । KRT_7_0054ab  
जगादाहवतत्त्वज्ञः पूर्वोक्तामेव संविदम् ॥ KRT_7_0054cd  
स तस्य नाग्रहीद्वाक्यम् रणौत्सुक्यवशंवदः । KRT_7_0055ab  
प्रत्यासन्नविनाशानामुपदेशो निरर्थकः ॥ KRT_7_0055cd  
प्रातस्ततः स्वयं कोपात्तुरुष्कानीकनायकः । KRT_7_0056ab  
सर्वाभिसारेणागच्छच्छलाहवविशारदः[^0056-1] ॥ KRT_7_0056cd  
अथ तुङ्गस्य कटकह् सहसा भङ्गमाययौ । KRT_7_0057ab  
शाहिसैन्यं परं सख्ह्ये ददृशे विरचत्क्षणम् ॥ KRT_7_0057cd  
शाहिसैन्ये गतेप्यासीज्जयसिंहः स्फुरन्रणे । KRT_7_0058ab  
श्रीवर्धनश्च सांग्रामिविभ्रमार्कश्च[^0058-1] डामरः ॥ KRT_7_0058cd  
घोरे तुरङ्गतुमुले प्रहरद्भिस्त्त्रिभिर्भटैः । KRT_7_0059ab  
वीरक्षेत्रे निजे देशे रक्षितस्तैर्यशःक्षयः ॥ KRT_7_0059cd  
करित्रलोचनपालस्य माहात्म्यं वक्तुमीश्वरः । KRT_7_0060ab  
निःसस्ंख्या अपि यं संख्ये न जेतुमशकन्द्विषः ॥ KRT_7_0060cd  
शुशुभे रुधिरासारवर्षी युद्धे त्रिलोचनः । KRT_7_0061ab  
कल्पान्तदहनज्योतिर्विसारीव त्रिलोचनः ॥ KRT_7_0061cd  
स योधयित्वा संग्रामे कोटीः कङ्कटवाहिनाम् । KRT_7_0062ab  
एकाकी कार्यमर्मज्ञो निर्ययौ रिपुसंकटात् ॥ KRT_7_0062cd  
गते त्रिलोचने दूरमशेषं क्षितिमण्डलम्[^0063-1] । KRT_7_0063ab  
प्रचण्डचण्डाaलचमूशलभच्छायमानशे ॥ KRT_7_0063cd  
संग्रामविजयोप्यासीन्न हम्मीरः समुच्छ्वसन् । KRT_7_0064ab  
श्रीत्रिलोचनपालस्य स्मरञ्शौर्यममानुषम् ॥ KRT_7_0064cd  
त्रिलोचनोपि संश्रित्य हास्तिकं स्वपदाच्च्युतः । KRT_7_0065ab  
सयत्नोभून्महोत्साहः प्रत्याहर्तुम् जयश्रियम् ॥ KRT_7_0065cd  
यथा नामापि निर्नष्टं शीघ्रं शाहिश्रियस्तथा । KRT_7_0066ab  
इह प्रासङ्गिकत्वेन वर्णितं न सविस्तरम् ॥ KRT_7_0066cd  
स्वप्नेपि यदसंभाव्यं यत्रव् भग्ना मनोरथाः । KRT_7_0067ab  
हेलया तद्विदधतो नासाध्यं विद्यते विधेः ॥ KRT_7_0067cd  
ईषद्यद्भूमिवैपुल्यं[^0068-1] राज्ञः शंकरवर्मणः । KRT_7_0068ab  
वृत्तान्तवर्णने पूर्वममुत्र प्रकटीकृतम् ॥ KRT_7_0068cd  
स शाहिदेशः सामात्यः सभूभृत्सपरिच्छदः । KRT_7_0069ab  
किमभूत्किमु वा नाभूदिति संचिन्त्यतेधुना ॥ KRT_7_0069cd  
अवतारं तुरुष्काणां दत्त्वाशेषे महीतले । KRT_7_0070ab  
प्राप्तभङ्गस्ततस्तुङ्गः स्वदेशं प्राविशच्छनैः ॥ KRT_7_0070cd  
सृगालायेव तुङ्गाय लब्धभङ्गाय भूपतिः । KRT_7_0071ab  
न तत्रागसि चुक्रोध स धैर्यसदृशाशयः ॥ KRT_7_0071cd  
किं तु खेदाय समभूत्तुङ्गायत्तत्वमीशितुः । KRT_7_0072ab  
परायत्तया चित्तं पशेoरप्युपतप्यते[^0072-1] ॥ KRT_7_0072cd  
तुङ्गात्मजोपि कन्दर्पसिंहः श्रीशौर्यगर्वितः । KRT_7_0073ab  
राजेचित्तं[^0073-1] व्यवहरंस्तस्योद्वेगप्रदोभवत् ॥ KRT_7_0073cd  
गूढलेखैः क्षणे तस्मिंश्छिद्रान्वेषी स भूभुजम्[^0074-1] । KRT_7_0074ab  
भ्राता विग्रहराजोपि प्रैरयत्तुङ्गमारणे ॥ KRT_7_0074cd  
कोशादिस्मरणाद्राजा[^0075-1] चिरं दोलायमानधीः । KRT_7_0075ab  
अभीक्ष्णप्रेरणोद्विग्नः प्रेरकानब्रवीत्ततः ॥ KRT_7_0075cd  

[^0049-1]: Thus A3; A1 स तथा.  

[^0050-1]: र supplied by A3 in space left by A1.  

[^0050-2]: Thus corr. by A3 from A1 ॰पश्यत्तं.  

[^0052-1]: Thus corr. by A3 from A1 ॰नोक्ताः.  

[^0053-1]: Thus A1; altered by later hand to हस्मी॰; G as above.  

[^0053-2]: Thus corr. by A2 from A1 ॰प्राय; A3 gloss तौषी नाम नदी.  

[^0054-1]: स्त supplied by A3.  

[^0056-1]: Thus A3; A1 ॰रेणोद्गच्छ॰.  

[^0058-1]: Thus A3 with gloss सङ्ग्रामस्यापत्यं साङ्ग्रामिः; A1 सङ्ग्रामे.  

[^0063-1]: Thus A3; A1 रिपुम॰.  

[^0068-1]: A3 gloss यस्य देशस्य भूमेः वैपुल्यं.  

[^0072-1]: पशोर supplied by A3 in space left by A1.  

[^0073-1]: Emended; A राज्यो॰.  

[^0074-1]: Thus A1; altered by later hand to भूभुजाम् which is found also in G R.  

[^0075-1]: A3 gloss वयं देव्या पीतकोशः कृता इति स्मरणात्.  

[page 108]  



एकाक्येव सुपुत्रः स गोचरो नः कदाचन । KRT_7_0076ab  
पतेद्यदि क्षणे तस्मिन्पश्यामः किं विदध्महे ॥ KRT_7_0076cd  
अन्यथा ध्रुवमाक्षिप्तो[^0077-1] हन्यादस्मानसौ बलात् । KRT_7_0077ab  
इति कालापहारार्थमुक्त्वाभूद्विरतो नृपः ॥ KRT_7_0077cd  
तावन्मात्रं वचो बीजभूतं हृदि निधाय ते । KRT_7_0078ab  
विधातुं तदवस्थत्वं तुङ्गस्यासन्कृतोद्यमाः ॥ KRT_7_0078cd  
षण्मासाभ्यन्तरे तुङ्गो भूपेनाकारितो गृहात्[^0079-1] । KRT_7_0079ab  
ससुतो निर्ययौ दृष्टदुःस्वप्नोपि विधेर्वशात् ॥ KRT_7_0079cd  
स प्रविश्य नृपास्थानं स्थित्वा राज्ञोग्रतः क्षणम् । KRT_7_0080ab  
पञ्चषैः सहितो भृत्यैः प्राविशन्मन्त्रमण्डपम् ॥ KRT_7_0080cd  
पश्चात्प्रविष्टास्तत्रैनं पर्वशर्करकादयः । KRT_7_0081ab  
अनुक्त्वापि महीपालं तुङ्गं शस्त्रैरपातयन् ॥ KRT_7_0081cd  
मन्त्री महारथो नाम योभूच्छंकरवर्मणः । KRT_7_0082ab  
तद्वंश्यस्तुङ्गभृत्येषु श्लाघ्यः सिंहरथः परम् ॥ KRT_7_0082cd  
निःशस्त्रो यः क्षणे तस्मिन्परित्राणविधित्सया । KRT_7_0083ab  
हृन्यमानस्य तुङ्गस्य पृष्ठे स्वं वपुरक्षिपत् ॥ KRT_7_0083cd  
तुङ्गस्य प्रथमाघाते रुद्धः[^0084-1] श्वासोभवद्भयात् । KRT_7_0084ab  
राजा तस्मिन्निरुच्छ्वासे सोच्छ्वासः समपद्यत ॥ KRT_7_0084cd  
आस्थानब्राह्मणस्यासीद्धर्मनाम्नः सुतोन्तिके । KRT_7_0085ab  
यः पापकारी तुङ्गस्य पार्थः कङ्कश्च दुर्मतिः ॥ KRT_7_0085cd  
ताभ्यामाशुचिरेकिभ्यां त्राणार्थं स्वाङ्गुलीमुखे । KRT_7_0086ab  
क्षिपद्भ्यां पशुवत्तत्र शस्त्रं त्रासवशाज्जहे ॥ KRT_7_0086cd  
अन्तरङ्गाश्च चङ्गाद्या[^0087-1] येभूवंस्तुङ्गमन्त्रिणः । KRT_7_0087ab  
तैः स्त्रीवदासितं तूष्णीं त्रस्तैः शस्त्रान्वितैरपि ॥ KRT_7_0087cd  
अज्ञाततुङ्गमृत्युभ्यस्तुमुले तत्र भूपतिः । KRT_7_0088ab  
तद्भृत्येभ्यः शङ्कमानो वह्निदानाहवादिकम् ॥ KRT_7_0088cd  
आश्वासाय स्वभृत्यानां छित्त्वा खड्गेन सत्वरम् । KRT_7_0089ab  
पातयामास तुङ्गस्य ससुतस्य शिरो बहिः ॥ KRT_7_0089cd  
दृष्ट्वा स्वामिशिरश्छिन्नं सैन्ये दैन्यात्पलयिते । KRT_7_0090ab  
भृत्यतामुज्ज्वलीचक्रुः कतिचित्तुङ्गसेवकाः ॥ KRT_7_0090cd  
भुजंगनामा सामन्तद्विजापत्यो गृहागतः । KRT_7_0091ab  
संग्रामराजं विदधे गेहाद्गेहं पलायितम् ॥ KRT_7_0091cd  
द्वारं कनकदण्डेन भञ्जन्नर्गलितं ततः[^0092-1] । KRT_7_0092ab  
विंशतिं हतवान्योधान्स राजास्थानमण्डपे ॥ KRT_7_0092cd  
कोशाधिकारी त्रैलोक्यराजनामा हतो रणे । KRT_7_0093ab  
कय्यामन्तकधात्रेयो वीरोप्यभिनवाभिधः ॥ KRT_7_0093cd  
अङ्गेन त्रिंशदेकाङ्गा वीरास्तुङ्गोपजीविनः । KRT_7_0094ab  
श्रेणीं बबन्धुर्निहता निःश्रेणीं स्वर्गपद्धतेः ॥ KRT_7_0094cd  
संग्रामं पद्मराजाख्यः कृत्वापि[^0095-1] निःसृतोक्षतः[^0095-2] । KRT_7_0095ab  
स्वामिप्रमयदुःखाग्नितापं तीर्थाश्रयाज्जहौ । KRT_7_0095cd  
अन्ये लोकद्वयत्रानमित्रं शस्त्रं रणाङ्गने । KRT_7_0096ab  
संत्यजन्तो व्ययुज्यन्त यशसा जीवितेन च ॥ KRT_7_0096cd  
चन्दाख्यः सुभटंमन्यो दैशिकश्चार्जुनाभिधः । KRT_7_0097ab  
हेलाचक्रो डामरश्च त्यक्तशस्त्राः परैर्हताः ॥ KRT_7_0097cd  
लोटितावसथस्तुङ्गो लुण्ठितश्रीर्महीभुजा । KRT_7_0098ab  
आषाढशुक्लद्वादश्यां कथाशेषो व्यधीयत ॥ KRT_7_0098cd  
निर्द्रोहवृत्तौ भूभर्त्रा तुङ्गे सतनये हते । KRT_7_0099ab  
लब्धोदया व्यजृम्भन्त खलप्राया नृपास्पदे ॥ KRT_7_0099cd  
राज्ञो मनः कलुषयन्गूढपैशुनकर्मणा । KRT_7_0100ab  
यो भ्रातृभ्रातृसुतयोर्विपत्तौ[^0100-1] हेतुतां गतः ॥ KRT_7_0100cd  
स दुष्प्रवादनिर्दग्धो नागो निजकुलान्तकः । KRT_7_0101ab  
तुङ्गभ्राता ततो राज्ञा कम्पनाधिपतिः कृतः ॥ युगलकम्॥ KRT_7_0101cd  
भार्या कन्दर्पसिंहस्य क्षेमा परमचर्षणी[^0102-1] । KRT_7_0102ab  
नागेन संगमं चक्रे रक्षसेवासितक्षपा[^0102-2] ॥ KRT_7_0102cd  
प्रशान्ते तुमुले बिम्बा चतुर्भिर्दिवसैः सती । KRT_7_0103ab  
तुङ्गस्नुषा सुता शाहेः प्रविवेश हुताशनम् ॥ KRT_7_0103cd  

[^0077-1]: Thus corr. by A3 from A1 ह्ययमा॰.  

[^0079-1]: Thus corr. by A3 from A1 गृहान्.  

[^0084-1]: Emended; A R G रुद्धश्वासो॰.  

[^0087-1]: च supplied by A3 in space left by A1.  

[^0092-1]: Thus corr. by A3 from A1 रञ्जन्तेर्गलितं हतः.  

[^0095-1]: Thus corr. by A3 from A1 ॰ख्य कृत्वा.  

[^0095-2]: A1 निस्सृतो; A3 निसृतो.  

[^0100-1]: Thus corr. by A3 from A1 भ्रातृपुत्रसुत॰.  

[^0102-1]: Emended; A ॰चर्षिणी.  

[^0102-2]: A3 gloss रक्षो हि रात्रौ चरति.  

[page 109]  



मम्मायाजवरुद्धायं कन्दर्पो[^0104-1] यावज्जीवनत् । KRT_7_0104ab  
पुत्रं विचित्रसिंहं च मातृसिंहं च विश्रुतौ ॥ KRT_7_0104cd  
गृहीत्य्वा तौ स्नुषां तां च मङ्खना तुङ्गवल्लभा । KRT_7_0105ab  
देशाद्विनिर्गता दीना राजपुर्यां स्थितिं व्यधात् ॥ युग्मम्॥[^0105-1] KRT_7_0105cd  
तुङ्गस्थाने ततो राज्ञा पापो भर्देश्वरः कृतः । KRT_7_0106ab  
भूतेश्वरादिदेवानां चक्रे[^0106-1] कोशादिलुण्ठनात् ॥ KRT_7_0106cd  
कियद्विवेकवैल्यमस्य राज्ञः प्रकाश्यताम् । KRT_7_0107ab  
तादृशानपि यश्चक्रे पार्थादीनधिकारिणः ॥ KRT_7_0107cd  
पार्थः परमदुमेधाः ख्यातो भ्रातृकलत्रगः । KRT_7_0108ab  
निर्विचारेण यत्तेन नगराधिकृतः कृतः ॥ KRT_7_0108cd  
वधादिपापं पार्थेन सुकृतत्यक्तचेतसा । KRT_7_0109ab  
पवित्रे प्रवरेशस्य रङ्गपीठे प्रवर्तितम् ॥ KRT_7_0109cd  
चक्रे लुब्धस्य भूभर्तुर्मतङ्गः[^0110-1] कृपणाग्रणीः । KRT_7_0110ab  
सिंधोः सुतः कोशवृद्धिम् प्रजापीडनपण्डितः ॥ KRT_7_0110cd  
पुरा देवमुखाख्यस्य दिविरस्य किलाजनि । KRT_7_0111ab  
आपूलिकायां वेश्यायां पुत्रश्चन्द्रमुखाभिधः ॥ KRT_7_0111cd  
यस्तुङ्गोपाश्रयाल्लब्ध्वा लालितत्वं महीपतेः । KRT_7_0112ab  
वराटकात्प्रभृत्यासीत्कोटीनां कृतसंचयः ॥ KRT_7_0112cd  
विभूतिमध्ये लुब्धस्य प्राभृतायान्यढौकितैः[^0113-1] । KRT_7_0113ab  
अपूपैर्निजभृत्येषु विक्रयोभूत्कुलोचितः ॥ KRT_7_0113cd  
प्रभूताग्निररोगश्च भूत्वा लब्धोदयः पुनः । KRT_7_0114ab  
यो मन्दाग्निः सरोगश्च तिष्ठंल्लोकैर्व्यवहस्यत ॥ KRT_7_0114cd  
एकमेवाभवद्यस्य सुकृतं मरणक्षने । KRT_7_0115ab  
कोटोस्त्रिभागं यददाच्छ्रीरणेश्वरयोजने ॥ KRT_7_0115cd  
तदात्मजाः कृताः नानभागनन्दिमुखास्त्रयः । KRT_7_0116ab  
अधीशाः पृतनाङ्गस्य राज्ञा तुङ्गोपजीविनः ॥ KRT_7_0116cd  
हास्यं बभूव भूभर्तुस्तेषां तुङ्गपदार्पणम्[^0117-1] । KRT_7_0117ab  
बन्धनं यदकाण्डीनां हेमस्थाने शिशोरिव ॥ KRT_7_0117cd  
ते तुरुष्काहवे राज्ञा क्षान्तिशीले च भूपतौ । KRT_7_0118ab  
केचिदुद्रेकमभजन्दरद्दिविरडामराः ॥ KRT_7_0118cd  
इत्थं मन्त्रिष्वयोग्येषु क्षान्तिशीले च भूपतौ । KRT_7_0119ab  
केचिदुद्रेकमभजन्दरद्दिविरडामराः ॥ KRT_7_0119cd  
सा लोठिकामठं कृत्वा लोठिका नृपतेः सुता । KRT_7_0120ab  
तिलोत्तमाया विदधे मातुर्नाम्नापरं मठम् ॥ KRT_7_0120cd  
पापिनामपि हन्तेयं कापि सत्कर्मवासना । KRT_7_0121ab  
भद्रेश्वरोपि यच्चक्रे विहारं सुकृतोज्ज्वलम् ॥ KRT_7_0121cd  
सत्यं विवेक्ता संग्रामराजो योन्याय्यतोर्जितम् । KRT_7_0122ab  
निजं ब्रुवाणो द्रविणं प्रपामि न निर्ममे ॥ KRT_7_0122cd  
श्रीलेखा पार्थिववधूः श्रीयशोमङ्गलात्मजा । KRT_7_0123ab  
पत्यौ शिथिलसामर्थ्ये स्वैरिणीत्वमसेवत ॥ KRT_7_0123cd  
सुतः सुगन्धिसीहस्य जयलक्ष्म्यां[^0124-1] बभूव यः । KRT_7_0124ab  
वल्लभो निर्भरं देव्याः सोस्यास्त्रिभुवनोभवत् ॥ KRT_7_0124cd  
स जयाकरगञ्जादिगञ्जस्रष्टातितीक्ष्णधीः[^0125-1] । KRT_7_0125ab  
कोशोपकारकृत्तस्य जारोप्यासीज्जयाकरः ॥ KRT_7_0125cd  
मयग्रामीणगञ्जादिकर्त्री[^0126-1] संचयत्परा । KRT_7_0126ab  
साभूद्भर्तुः प्रसादेन सुभगा भूरिवैभवा ॥ KRT_7_0126cd  
स चतुर्थसमाषाढप्रारम्भाहे महीपतिः । KRT_7_0127ab  
हरिराजाभिधं पुत्रमभिषिच्यास्तमाययौ ॥ KRT_7_0127cd  
सुमनःसेवितः[^0128-1] कुर्वन्नशेषाशाप्रकाशनम्[^0128-2] । KRT_7_0128ab  
ह्लासावहः[^0128-3] स सर्वस्य चैत्रोत्सव इवाभवत् ॥ KRT_7_0128cd  
अमोघाज्ञेन तेनेमां निश्चौरां कुर्वता महीम् । KRT_7_0129ab  
पण्यवीथ्यां[^0129-1] निशीथिन्यां[^0129-2] निषिद्धा द्वारसंवृतिः ॥ KRT_7_0129cd  
अचिरस्थायिनी राज्ञस्तस्याज्ञाचिन्तितोन्नतिः[^0130-1] । KRT_7_0130ab  
वन्द्या नवेन्दुलेखेव पार्थिवानामजायत ॥ KRT_7_0130cd  

[^0104-1]: A3 gloss कन्द्र्पसिंहः.  

[^0105-1]: युग्मम्. added by A3.  

[^0110-1]: Emended with G C; A R भूभर्तुः सतङ्गः.  

[^0113-1]: A3 gloss कोशलिकार्थं.  

[^0117-1]: Thus A1; A3 ॰पदेर्पणम्.  

[^0124-1]: Thus corr. by A3 from A1 ॰लक्ष्मीं.  

[^0126-1]: Thus words from गञ्जादिगञ्जस्रष्टा॰ to मयग्रामीण in the following verse have been omitted by A1 and supplied in margin by A3; they are found in G R.  

[^0128-1]: A3 gloss पण्डितैः पुपैश्च.  

[^0128-2]: A3 gloss आकाङ्क्षा दिशश्च.  

[^0128-2]: A3 gloss शैत्यं तोषश्च.  

[^0129-1]: Thus corr. by A3 from A1 पुण्यबोध्यां and निषीथिन्यां.  

[^0130-1]: Thus A3; A1 ॰ज्ञाचिन्तनोन्नतिः.  

[page 110]  



द्वाविंशतिमहान्युर्वीं स सक्षित्वा क्षमापतिः । KRT_7_0131ab  
क्षयं ययौ शुचियशाः शुचिशुक्लाष्टमीदिने ॥ KRT_7_0131cd  
प्राणिनं द्योतमानानां नक्षत्राणामिव क्षणात् । KRT_7_0132ab  
लक्ष्मीर्ग्रीष्मक्षपेवेयं संगता भङ्गदायिनी ॥ KRT_7_0132cd  
समन्योः स्वैरिणीवृत्तिः सुतस्य जननी निजा । KRT_7_0133ab  
अभिचारं चकारास्येत्यविगाना[^0133-1] जनश्रुतिः ॥ KRT_7_0133cd  
राज्योपकरणे सज्जीकृते राज्यार्थिनी स्वयम् । KRT_7_0134ab  
सा राजमाता श्लीलेखा यावत्स्नात्वा समागता ॥ KRT_7_0134cd  
मिलितैस्तावदेकाङ्गैर्भ्रात्रा धात्रेयकेण च । KRT_7_0135ab  
सागराख्येन तत्पुत्रो[^0135-1] बालोनन्तो नृपः कृतः ॥ युग्मम्॥ KRT_7_0135cd  
निधिं[^0136-1] जिघृक्षोरन्येन हृते तत्र प्रमापणम् । KRT_7_0136ab  
तद्रक्षिणोर्हैर्लुब्धस्य पापायैव यथा किल ॥ KRT_7_0136cd  
राजमातुस्तथा राज्यलुब्धायाः पुत्रनाशनम् । KRT_7_0137ab  
अभूदन्यहृते राज्ये वृजिनायैव केवलम् ॥ युग्मम्॥ KRT_7_0137cd  
सा राज्यविप्रलम्भेन तादृशा व्यथिताशया । KRT_7_0138ab  
व्यस्मरत्तनयस्नेहं धिग्भोगाभ्यासवासनाम् ॥ KRT_7_0138cd  
अथाजगाम स्थविरः पितृव्यो बालभूपतेः । KRT_7_0139ab  
राज्यं विग्रहराजाख्यो हर्तुं[^0139-1] विततविक्रमः ॥ KRT_7_0139cd  
स लोहरात्प्रचलितो दग्ध्वा द्वारमतर्कितः । KRT_7_0140ab  
दिनद्वयेन सार्धेन नगरं सत्वरोविशत् ॥ KRT_7_0140cd  
श्रीलेखाप्रेरिताः सेनाः प्रविष्टं[^0141-1] लोटिकामठम् । KRT_7_0141ab  
उद्दीपिताग्नयस्ततर निजघ्नुस्तं सहानुगम् ॥ KRT_7_0141cd  
मठद्वयं ततः कृत्वा स्वस्य भर्तुः सुतस्य च । KRT_7_0142ab  
तस्थौ व्ययवती राज्ञी राज्यद्रोहोद्यतानिशम् ॥ KRT_7_0142cd  
ततो नरपतिः किंचिच्छनैः शिथिलशैशवः । KRT_7_0143ab  
अतिव्ययादिव्यसनी गर्भेश्वरतयाभवत् ॥ KRT_7_0143cd  
तस्यासन्रुद्रपालाद्याः शाहिपुत्राः परं प्रियाः । KRT_7_0144ab  
अनल्पवेतानादानै राज्योत्पत्त्यपहारिणः ॥ KRT_7_0144cd  
कृतप्रत्यहनिर्वाहः सार्धलक्षेण भूभुजा । KRT_7_0145ab  
रुद्रपालो दरिद्रत्वं कदाचिदपि नात्यजत् ॥ KRT_7_0145cd  
दिद्दापालः क्षमापाललब्धया प्र्तिवासरम् । KRT_7_0146ab  
सहस्राणामशीत्यापि शेते स्व न सुखं निशि ॥ KRT_7_0146cd  
अनङ्गपालवेतालश्चक्रे क्ष्मापाललालितः । KRT_7_0147ab  
शश्वत्सुवर्णगीर्वाणप्रतिमापाटने[^0147-1] मनः ॥ KRT_7_0147cd  
रुद्रपालः परिव्राता धनप्राणादिहारिणाम् । KRT_7_0148ab  
बभूव चौरचण्डालप्रायाणां वज्रपञ्चरः ॥ KRT_7_0148cd  
कायस्था रुद्रपालाप्ताः प्रजानां पीडनं व्यधुः । KRT_7_0149ab  
चकारान्धमठं श्रीमानुत्पलाख्यो यदग्रणीः ॥ KRT_7_0149cd  
कियद्भूपालवाल्लभ्यमन्यत्तस्याभिधीयताम् । KRT_7_0150ab  
जालन्धराधिपस्येन्दुचन्द्रस्येन्दुमुखीं[^0150-1] सुताम् ॥ KRT_7_0150cd  
उपयेमे मनोज्ञत्वाज्ज्येष्ठामासमतिं[^0151-1] स्वयम् । KRT_7_0151ab  
यया मठः स्वाभिधया विदधे त्रिपुरेश्वरे ॥ KRT_7_0151cd  
तस्याः किंचिद्वयोन्यूनां[^0152-1] स्वसारं यो यवीयसीम् । KRT_7_0152ab  
अथ सूर्यमतीं देवीं भूभ्जे परिणीतवान् ॥ KRT_7_0152cd  
रुद्रेण भूपतिः सख्या स कर्णसुखदायिना । KRT_7_0153ab  
पात्रीकृतो दुर्नयानां कर्णेनेव सुयोधनः ॥ KRT_7_0153cd  
कम्पनाधिपतिस्तत्र क्षणे त्रिभुवनो बली । KRT_7_0154ab  
आययौ भूपतेर्हर्तुं राज्यं संभृतडामरः ॥ KRT_7_0154cd  
आकृष्टाशेषकटके तस्मिन्योद्धुमुपागते । KRT_7_0155ab  
एकाङ्गाः सहयारोहा राजपक्षं न तत्यजुः ॥ KRT_7_0155cd  
असिना लङ्घयन्प्रासानमोघाञ्श्लाव्यविक्रमः । KRT_7_0156ab  
प्रजहारानन्तदेवः स्वयं त्रिभुवनं रणे ॥ KRT_7_0156cd  
संनाहरक्षिताद्गः स दृढप्रहृतिपीडितः । KRT_7_0157ab  
विदद्रौ[^0157-1] वदनेनासृक्स्वप्रतापमिवोद्वमन् ॥ KRT_7_0157cd  
विनयच्छन्नशौटीर्यः[^0158-1] शिशुप्राaयः[^0158-2] स भूपतिः । KRT_7_0158ab  
दृष्ट्वा बलमसंभाव्यं तस्मिंस्त्यक्त्वा रणं गते ॥ KRT_7_0158cd  

[^0133-1]: त्यविगाता supplied by A3 in space left by A1.  

[^0135-1]: A4 gloss तस्या अपरः पुत्रः.  

[^0136-1]: Thus A3; A1 रत्नं.  

[^0139-1]: Thus A R; G C हन्तुं.  

[^0141-1]: Thus corr. by A3 from A1 प्रविष्टो.  

[^0147-1]: Thus corr. by A3 from A1 ॰मापटले.  

[^0150-1]: प supplied by A3.  

[^0151-1]: मास supplied by A3 in space left by A1.  

[^0152-1]: Thus A1; A3 किंचिदिव.  

[^0157-1]: A3 gloss चचाल.  

[^0158-1]: A3 gloss शौटीर्यं अभिमानः प्रागल्भ्यं वा.  

[^0158-2]: A3 gloss शिशुसदृशः.  

[page 111]  



शमालाडामरं घ्नन्तं प्रासैरभिनवाभिधम् । KRT_7_0159ab  
शालास्थले व्यधाच्छ्लूव्यविक्रमो मोघविक्रमम्[^0159-1] ॥ KRT_7_0159cd  
मांसासृग्वेष्टनाद्यष्टीभूतखड्गो भ्रमन्त्रणे । KRT_7_0160ab  
भुवनक्षोभकृदभूद्भैरवोनन्तभूपतिः ॥ KRT_7_0160cd  
पश्यन्प्रहारलूनाङ्गानेकाङ्गान्स पदे पदे । KRT_7_0161ab  
निवेद्यमानानग्रस्यैर्नामग्रहणपूर्वकम् ॥ KRT_7_0161cd  
क्षितिभृज्जातदाक्षिण्यो विलब्धिस्थावेरे ततः । KRT_7_0162ab  
चाञ्चल्यमक्षपटलादेकाङ्गानां न्यवारयत् ॥ युग्मम्॥ KRT_7_0162cd  
एवं तत्र कृतज्ञेन भृत्येभ्यः प्रतिपादिता । KRT_7_0163ab  
विलब्धिस्तेन दीन्नारकोटिषण्नवतेः क्रमात् ॥ युग्मम्॥ KRT_7_0163cd  
राज्ञो रणान्निवृत्तस्य दुग्धसेकैः करात्त्सर्रुः । KRT_7_0164ab  
स्थिरग्रहदृढः कृष्टश्चिरेणेति जनश्रुतिः ॥ KRT_7_0164cd  
अहो महत्त्वं भूभर्तुर्दिनो देशान्तरागतः । KRT_7_0165ab  
तादृक्त्रिभुवनो येन संविभेजे विमन्युना ॥ KRT_7_0165cd  
ब्रह्मराजाभिधस्तेन बन्धुर्गञ्जाधिपः कृतः[^0166-1] । KRT_7_0166ab  
रुद्रपालकृतद्वेषो विरक्तश्चलितो ययौ ॥ KRT_7_0166cd  
सप्तभिर्म्लेच्छभूपालैः समं मिलितडामरः । KRT_7_0167ab  
तेनानीतो[^0167-1] दरद्राजो यत्नादचलमङ्गलः[^0167-2] ॥ KRT_7_0167cd  
क्षीरपृष्टाभिधं[^0168-1] ग्रामं प्राप्तस्य समरोत्सुकः । KRT_7_0168ab  
तस्याग्रं विक्रमोदग्रो रुद्रपालो विनिर्ययौ ॥ KRT_7_0168cd  
श्वो व्यवस्थापिते युद्धे सैन्याभ्यां दरदीश्वरः । KRT_7_0169ab  
क्रीडन्पिण्डारकाख्यस्य नागस्य भवनं ययौ ॥ KRT_7_0169cd  
दुर्नयाचरणात्तत्र पार्श्वस्थैर्वारितोपि सः । KRT_7_0170ab  
प्लवमानस्य मत्स्यस्य गात्रे कुन्तमपातयत् ॥ KRT_7_0170cd  
अथोज्जगाम गोमायुवपुः कुण्डाद्भुजंगमः । KRT_7_0171ab  
स च तं मृगयौत्सुक्यादधावद्दरदीश्वरः ॥ KRT_7_0171cd  
तमापतन्तमालोक्य व्यवस्थोन्मूलनं विदत्[^0172-1] । KRT_7_0172ab  
आस्कन्दाशङ्कि भूभर्तुः सैन्यं युद्धाय निर्ययौ ॥ KRT_7_0172cd  
अभूत्ततोस्त्रसंघर्षसंजातानलसंहतिः । KRT_7_0173ab  
कृतस्वर्गाङ्गनोद्बाहो वीराणां समरोत्सवः ॥ KRT_7_0173cd  
तस्मिन्महाभटाटोपे शिरश्छिन्नं दरत्पतेः । KRT_7_0174ab  
रुद्रस्य रौद्रमहसः संप्ररूढं यशः पुनः ॥ KRT_7_0174cd  
समरे वधबन्धादि म्लेच्छराजाः प्रपेदिरेव् । KRT_7_0175ab  
संप्राप हेमरत्नादि पुनः कश्मीरभूपतिः ॥ KRT_7_0175cd  
उत्तंसमुक्ताद्योताम्भःक्षालितास्रझलज्झलम्[^0176-1][^0176-2] । KRT_7_0176ab  
रुद्रपालो दरद्राजशिरो भर्तुरुपानयत्[^0176-3] ॥ KRT_7_0176cd  
भ्रात्रोदयनवत्सेन कृतप्रायैस्तथा द्विजैः । KRT_7_0177ab  
बह्यश्चैवंविधास्तस्य[^0177-1] बभूवुरव्वदालिकाः ॥ KRT_7_0177cd  
रुद्रपाले ततो लूतामयेन प्रमयं गते । KRT_7_0178ab  
अन्येपि शाहिततनयाः क्षिप्रमेव क्षयं ययुः ॥ KRT_7_0178cd  
पालस्नेहान्ध्यविगमे शुद्धाशयजुषोभवत् । KRT_7_0179ab  
देवी सूर्यमती भर्तुर्दर्पणस्येव बिम्बिता ॥ KRT_7_0179cd  
सुभटापरनामा सा गौरीश्वरविधायिनी । KRT_7_0180ab  
पुण्यं वितस्तापुलिने निर्ममे सुभटामठम् ॥ KRT_7_0180cd  
गोहेमहयरत्नादिप्रदानैः सुबहून्द्विजान् । KRT_7_0181ab  
सदाशिवप्रतिष्ठायामदरिद्रांश्चकार सा ॥ KRT_7_0181cd  
आशाचन्द्रापराख्यस्य कल्लनस्यानुजन्मनः । KRT_7_0182ab  
नाम्ना व्यधापि वात्सल्यात्साग्रहारो मठस्तया ॥ KRT_7_0182cd  
सिल्लनाख्यस्य च भ्रातुर्भर्तुश्चाभिधया सती । KRT_7_0183ab  
मटौ चाकारयत्पार्श्वे विजयेशामरेशयोः ॥ KRT_7_0183cd  
अष्टोत्तरं चाग्रहारशतं श्रीविजयेश्वरे । KRT_7_0184ab  
ब्राह्मेभ्यो महापुण्यं विद्वद्भ्यः प्रत्यपादयत् ॥ KRT_7_0184cd  
पत्युर्नाम्नाप्यग्रहारान्प्रददावमरेश्वरे । KRT_7_0185ab  
त्रिशूलबाणलिङ्गादिप्रतिष्ठाश्च विनिर्ममे ॥ KRT_7_0185cd  

[^0159-1]: Thus corr. by A3 from A1 मोघवक्रियम्.  

[^0162-1]: Supplied by A3.  

[^0166-1]: Emended with G C; A कृपः.  

[^0167-1]: A3 gloss ब्रह्मराजेन.  

[^0167-2]: दचलमङ्गलः supplied by A3 in space left by A1; A3 gloss नाम.  

[^0168-1]: Thus A1; A3 स्यरपृष्ठा॰, with gloss स्वरोद् इति ग्रामः क्रमराज्ये.  

[^0172-1]: Emended; A विदन्.  

[^0176-1]: A3 gloss उत्तंसभूताः या मुक्ताः कुम्तामणयः तासां यो द्योतः दीप्तिः स एवाम्भः तेन क्षालिता अस्रस्य रुधिरस्य झलज्झलाकाचकच्यं प्रकाशः स्फार इति यावत् यस्य तत् इति शिरोविशेषणम् । झलज्झला नु शोभायामिति कोशः मुक्ताफलदीप्तेरतिशुक्लत्वादम्भस्त्वेन रूपणम् । जलस्य हि शुक्लं रूपमिति वैशेषिकाः ॥.  

[^0176-2]: Thus corr. by A3 from A1 झलज्जलम्.  

[^0176-2]: Thus corr. by A3 from A1 ॰रुपायनम्.  

[^0177-1]: Thus A3; A1 तथा ह्येवं॰.  

[page 112]  



दंपती राजराजाख्ये मृते पुत्रे प्रचक्रतुः । KRT_7_0186ab  
सदाशिवान्तिके राजवेश्म संत्यज्य तौ स्थितिम् ॥ KRT_7_0186cd  
ततः प्रभृति संत्यज्य पूर्वरागकुलस्थितिम् । KRT_7_0187ab  
तथैव रूढ्या[^0187-1] भूपालास्तत्रैव वसतीर्व्यधुः ॥ KRT_7_0187cd  
पार्थिवस्याश्वशालीयाः प्रियवाजितया प्रियाः । KRT_7_0188ab  
प्रसादैर्देशलुण्ठ्या[^0188-1] च सर्वतः समतां ययुः ॥ KRT_7_0188cd  
गर्भेश्वरतया भर्तुर्वल्लभो नर्मकोविदः । KRT_7_0189ab  
अलुण्ठयत्प्रजा नित्यं डल्लको नाम दैशिकः ॥ KRT_7_0189cd  
मालवाधिपतिर्भोजः[^0190-1] प्रहितैः स्वर्णसंचयैः । KRT_7_0190ab  
अकारयद्येन कुण्डयोजनं कपटेश्वरे ॥ KRT_7_0190cd  
प्रतिज्ञा भोजराजेन पापसूदनतीर्थजैः । KRT_7_0191ab  
सततं वदनस्नाने या तोयैर्विहिताभवत् ॥ KRT_7_0191cd  
अपूरयत्तस्य यस्तां[^0192-1] दुस्तरां नियमादितः । KRT_7_0192ab  
प्रहितैः काचकलशीकुलैस्तद्वारिपूरितैः[^0192-2][^0192-3] ॥ KRT_7_0192cd  
स तस्य पद्मराजाख्यः पर्णप्राप्तिकदैशिकः[^0193-1] । KRT_7_0193ab  
प्रियताम्बूलशीलस्य त्यागिनो वल्लभोभवत् ॥ चक्कलकम्॥ KRT_7_0193cd  
तेन नागरखण्डादिपर्णविक्रयिणा नृपः । KRT_7_0194ab  
देशोत्पत्तिधनं प्रायो निःशेषं दापितस्तदा ॥ KRT_7_0194cd  
पञ्चचन्द्रकशोभाङ्कमैलिसिंहासस्ने[^0195-1] नृपात् । KRT_7_0195ab  
बन्धायादत्त लब्धव्ये धने स धनिकोधिके ॥ KRT_7_0195cd  
तद्राजचिह्नमास्थानोपयुक्तं तस्य मन्दिरात् । KRT_7_0196ab  
आनीयमानं मासार्धवासरे[^0196-2] मासि मास्यभूत् ॥ KRT_7_0196cd  
स्वकोशसंचयं दत्त्वा देवी सूर्यमती ततः । KRT_7_0197ab  
पद्मराजोद्भवां देशस्याव्यवथां न्यवारयत् ॥ KRT_7_0197cd  
शमितो चाश्वशालीयडल्लकादिभये तदा । KRT_7_0198ab  
प्रावर्तन्त पुनर्देशे व्यवस्था नुरुपद्भवाः ॥ KRT_7_0198cd  
ततः प्रभृति राज्ञ्येव राजकार्योद्यताभवत् । KRT_7_0199ab  
तस्थौ शौर्यकथां त्यक्त्वा राजा कार्यकरः पुनः ॥ KRT_7_0199cd  
भर्तुर्नारीविधेयत्वं तस्या भर्तृजयस्तथा । KRT_7_0200ab  
निष्कलङ्केन शीलेन[^0200-1] नान्योन्यं गर्ह्यतामगात्[^0200-2] ॥ KRT_7_0200cd  
भवभक्तिव्रतस्नानत्यागशीलादिभिर्गुणैः[^0201-1] । KRT_7_0201ab  
कृतिनानन्तदेवेन मुनयोपि विनिर्जिताः ॥ KRT_7_0201cd  
राज्ये तस्य महीभर्तुर्दीर्घे तांस्तानलङ्घयत् । KRT_7_0202ab  
पतिंवरेव राजश्रीर्भृत्यान्नवनवोन्म्खी ॥ KRT_7_0202cd  
क्षेमाभिधो राजगञ्जपूरणं बालभञ्जकः[^0203-2] । KRT_7_0203ab  
व्यधाद्द्वादशभागादिप्रकारैर्ढौकयन्धनम् ॥ KRT_7_0203cd  
मन्त्री ततोभवत्साधुस्त्रैगर्तः केशवो[^0204-1] द्विजः । KRT_7_0204ab  
सौधश्चन्द्रातपेनेव भूपालो येन भूषितः ॥ KRT_7_0204cd  
भ्राम्यन्गतश्रीरेकाकि स एव ददृशे जनैः । KRT_7_0205ab  
भाग्याम्बुवाहतडितो निविडाः कस्य संपदः ॥ युगमम्॥ KRT_7_0205cd  
भाग्याधीनं धनं ध्यात्वा मुधा मुग्धधियामसौ । KRT_7_0206ab  
कुलविक्रमयोर्दर्पो मिथ्यैव पृथुतां प्रति ॥ KRT_7_0206cd  
प्रासादपालवैश्यस्य गौरीशत्रिदशालये । KRT_7_0207ab  
भूतेर्हलधरो[^0207-1] वज्रो वराहश्चाभवन्सुताः ॥ KRT_7_0207cd  
तेभ्यो हलधरः सूर्यमत्या विहितसेवनः । KRT_7_0208ab  
वृद्धिं दिने दिने गच्छंल्लेभे सर्वाधिकारिताम् ॥ KRT_7_0208cd  
विधेयान्बुद्धियुक्तेन[^0209-1] कुर्वतः क्षित्यनन्तरान्[^0209-2] । KRT_7_0209ab  
सपत्नीकोभवत्तस्य मुखप्रेक्षी क्षमापतिः ॥ KRT_7_0209cd  
क्षेमेन सूत्रितं पूर्वं सपादाग्रमुदग्रधीः । KRT_7_0210ab  
कर्मस्थानं स्फुटीचक्रे सर्वस्थानधुरंधरम्[^0210-1] ॥ KRT_7_0210cd  
अभूद्वर्णकमूल्यादिलेखनं कनकस्य यत् । KRT_7_0211ab  
राजायत्तं जनस्यार्थसंचयानां प्रकाशकम् ॥ KRT_7_0211cd  
स तन्निवारयामास भाविनां भूभुजां विदन् । KRT_7_0212ab  
ज्ञानी[^0212-1] संचितवित्तस्य दण्डाद्यायासकारिताम् ॥ KRT_7_0212cd  

[^0187-1]: Thus corr. by A3 from A1 रूढा.  

[^0188-1]: Thus corr. by A3 from A1 ॰लुण्ठा.  

[^0190-1]: Thus corr. by later hand from A1 ॰भोंजैः.  

[^0192-1]: A3 gloss प्रतिज्ञां.  

[^0192-2]: Thus corr. by later hand from A1 प्रहितै काशक॰.  

[^0192-3]: A3 gloss शेष इति भाषया.  

[^0193-1]: A3 gloss ग्रामविशेषः.  

[^0195-1]: Thus corr. by later hand from A1 ॰सनं.  

[^0196-1]: र्घ supplied by A3 in space left by A1.  

[^0200-1]: Thus corr. by later hand from A1 शीलेना.  

[^0200-2]: Thus corr. by A3 from A1 गुह्यता॰/  

[^0201-1]: Thus corr. by A3 from A1 ॰स्थान॰.  

[^0203-1]: A3 gloss नापितः.  

[^0204-1]: Thus corr. by later hand from A1 कैशवो.  

[^0207-1]: Thus A1; A3 भूत्रिह॰.  

[^0209-1]: Thus A1; A3 ॰शुद्धेन.  

[^0209-2]: Thus corr. by A3 from A1 ॰न्म्तरम्.  

[^0210-1]: Thus A1; A3 सर्वकार्यधु॰.  

[^0212-1]: Thus A3; A1 ज्ञाने.  

[page 113]  



भर्तिसितानश्वशालीयान्धनदारापहारिणः । KRT_7_0213ab  
कांशिद्व्यापाद्य स शमं निन्ये लोकस्य विप्लवम् ॥ KRT_7_0213cd  
तेनायासहृता नीतः कचत्स्वर्णैः[^0214-1] सुरास्पदैः । KRT_7_0214ab  
शोभां मठाग्रहारैश्च वितस्तासिन्धुसंगमः ॥ KRT_7_0214cd  
भ्रातरश्च सुताश्चास्य लक्ष्मीपरिचयोन्मदाः । KRT_7_0215ab  
द्विरदा इव न क्वापि दानप्रणयितां जदुः ॥ KRT_7_0215cd  
तद्भ्रातृपुत्रो बिम्बाख्यः श्रीमान्वीरो वराहजः । KRT_7_0216ab  
द्वाराधिकारकार्यासीद्दानप्रलयवारिदः ॥ KRT_7_0216cd  
स डामरकुलाकालमृत्युः स्वल्पानुगमोभवन्[^0217-1] । KRT_7_0217ab  
स्वशाहदे जहौ[^0217-3] प्राणान्पलायनपराङ्मुखः ॥ KRT_7_0217cd  
चम्पायां सालभूपालमुन्मूल्यानन्तभूपतिः । KRT_7_0218ab  
तत्तन्नृपजयी नव्यं धराधवमरोपयत् ॥ KRT_7_0218cd  
मन्त्रशून्येन शौर्येण परदेशेषु भूपतिः । KRT_7_0219ab  
हठप्रवेशान्विदधत्सोभूत्कृच्छ्रगतोसकृत् ॥ KRT_7_0219cd  
तुक्कात्मजस्य[^0220-1] कलशस्यारब्धौ खिन्नसैनिकम् । KRT_7_0220ab  
अमोचयद्धलधरो युक्त्या वल्लापुरादमुम् ॥ KRT_7_0220cd  
उरशां च प्रविष्टस्य वैरिरुद्धाध्वनो व्यधात् । KRT_7_0221ab  
कम्पनाधिपतिस्तस्य मार्गान्संशोध्य[^0221-1] निर्गमम् ॥ KRT_7_0221cd  
कालेनन्तमहीभर्तुर्वैरिविग्रहसंकटे । KRT_7_0222ab  
साहसान्युदजृम्भन्त तानि तानि क्षणे क्षणे ॥ KRT_7_0222cd  
राजेश्वरो द्वारपतिः श्रीमान्भद्रेश्वरात्मजः । KRT_7_0223ab  
डामरैः निष्परिभवां को भुङ्क्ते नृपमन्दिरे ॥ KRT_7_0223cd  
वीक्ष्य बूतुदृशा कार्यं भीत्या व्यवहरन्नपि । KRT_7_0224ab  
भृत्यतां निष्परिभवां को भुङ्क्ते नृपमन्दिरे ॥ KRT_7_0224cd  
दुष्प्रवादास्पदीभूतो देव्या निविडसेवनात् । KRT_7_0225ab  
आशाचन्द्रादिभिः क्रुद्धैर्बद्धो हलधरोप्यभूत् ॥ KRT_7_0225cd  
स राज्ञा हृतसर्वस्वो बन्धनक्लेशमन्वभूत् । KRT_7_0226ab  
भाग्यप्रभावे निःसारे मुखमेकान्ततः कुतः ॥ KRT_7_0226cd  
नृपेण बन्धनात्त्यक्तं तं श्रीः प्रत्यागता पुनः । KRT_7_0227ab  
आलिलिङ्ग सितच्छत्रलज्जास्मितसितानना ॥ KRT_7_0227cd  
स राज्ञ्याः प्रावृष इव प्रणयेन क्षणे क्षणे । KRT_7_0228ab  
कोपप्रसादमेघार्कपर्यायापातमन्वभूत् ॥ KRT_7_0228cd  
ततः सरलचित्तस्य क्रमेण समपद्यत । KRT_7_0229ab  
भार्याजितत्वं भूभर्तुर्दुर्विपाकार्पणोन्मुखम् ॥ KRT_7_0229cd  
अधिकारपरित्यागाद्दोषाननुशयावहान् । KRT_7_0230ab  
वदद्भिर्वार्यमाणोपि प्राज्ञैर्हलधरादिभिः ॥ KRT_7_0230cd  
पत्न्या संप्रेरितः शश्वत्तनयस्नेहमूढया । KRT_7_0231ab  
पुत्राय कलशायाभूद्राज्यं दातुं समुद्यतः ॥ KRT_7_0231cd  
यास्यस्यनुशयं राजन्नेवंवाद्यपि कारितः । KRT_7_0232ab  
सज्जं[^0232-1] तेन रणादित्यनामा क्षत्ताभिषेचनम्[^0232-2] ॥ KRT_7_0232cd  
एकान्नचत्वारिंशस्य वर्षस्य तनयः[^0233-1] सिते । KRT_7_0233ab  
षष्ठेह्नि बाहुलस्याभूदभिषिक्तो[^0233-2] महीभुजा ॥ KRT_7_0233cd  
अथास्थाने रणादित्यो राजपुत्रान्निवेशयन् । KRT_7_0234ab  
चिन्तयन्राज्यमाहात्म्यं प्रतिपत्तिषु[^0234-1] निष्ठुरः ॥ KRT_7_0234cd  
अनन्तो राजपुत्रोयं देवेति कथयन्वचः । KRT_7_0235ab  
कृकाटिकान्यस्तहस्तः क्षितिपालं न्यवेदयत् ॥ KRT_7_0235cd  
कुपितेन स भूभर्त्रा परिवृत्यावलोकितः । KRT_7_0236ab  
एवं कृतस्मितो व्यक्तं तमूचे नीतिनिष्ठुरः ॥ KRT_7_0236cd  
इत्थं यत्र निवेद्यन्ते कान्यकुब्जादिभूभुजः । KRT_7_0237ab  
तत्रैव व्यक्तराज्यस्य कान्यास्तु प्रक्रिया तव ॥ KRT_7_0237cd  
दिने दिने सानुशयो नियतं भविता भवान् । KRT_7_0238ab  
नाभिमानपरित्यागः कर्तुं शक्यो मुनेरपि ॥ KRT_7_0238cd  
सुदूरदर्शिनां तत्र मन्त्रिणां हृदयंगमम् । KRT_7_0239ab  
राजा तस्य वचः श्रुत्वा प्रतिवाक्याक्षमोभवत् ॥ KRT_7_0239cd  
दृष्ट्वान्येद्युर्नवं भूपं राजचक्रेण सेवितम् । KRT_7_0240ab  
नवेतरं च सहितं परिमेयैः परिच्छदैः ॥ KRT_7_0240cd  

[^0214-1]: Thus corr. by A3 from A1 कश्चित्स्व॰; A3 gloss क्चत् देदीप्यमानं स्वर्णं येषां तैः.  

[^0217-1]: Thus corr. by A3 from A1 ॰भवत्.  

[^0217-2]: Thus A3; A1 जहत्.  

[^0220-1]: तुक्का supplied by A3 in space left by A1.  

[^0221-1]: Thus corr. by A3 from A1 मार्गात्सं॰.  

[^0232-1]: सज्जं supplied by A3 in space left by A1.  

[^0232-2]: A3 gloss तेनानन्तदेवेन रणादित्यनामा क्षत्ता प्रतीहारः अभिषेचनं सज्जं कारित इत्यन्वयः कथं भूतः एवंवादी अपि.  

[^0233-1]: A2 gloss कलशः.  

[^0233-2]: Thus corr. by later hand from A1 बहु॰; A2 gloss कार्तिकस्य.  

[^0234-1]: प supplied by A2.  

[page 114]  



धीमान्हरधरो युक्त्या कृतासूयया नqपम् । KRT_7_0241ab  
एवं निर्भर्त्सयंल्लक्षीं तं प्रत्याजीहरत्पुनः ॥ KRT_7_0241cd  
विधाय निःसुखं सूनुं राज्यभारार्पणाच्छिशुम् । KRT_7_0242ab  
कस्मात्स्वसुखसपेक्षो न जिह्रेष्यनत्र वार्द्धके ॥ KRT_7_0242cd  
तत्स्वयं राजकार्याणां कार्यमुद्वहनं त्वया । KRT_7_0243ab  
अशून्यो यौवनाभोगैरयमस्तु सुतस्तव ॥ KRT_7_0243cd  
इत्युक्त्वा स पुनर्भूपमधिकारमजिग्रहत् । KRT_7_0244ab  
चक्रे कलशदेवं च कलया युक्तिवञ्चितम् ॥ KRT_7_0244cd  
पित्रोरेवान्तिके कुर्वन्नाहाराद्यपि संततम् । KRT_7_0245ab  
ततो बभूव कलशो नाममात्रमहीपतिः ॥ KRT_7_0245cd  
सर्वास्थानास्त्रपूजीदिविधाने पार्थिवोचिते । KRT_7_0246ab  
पितुः सहायकल्पः स पौरोहित्यमिवाकरोत् ॥ KRT_7_0246cd  
अनिमित्तप्रहृड्टानामनिमित्तानुतापिनाम् । KRT_7_0247ab  
न क्वापि चलचित्तानां तिरश्चामिव निश्चयः ॥ KRT_7_0247cd  
दापयित्वा पतिं राज्यं निर्बन्धेनापि तावता । KRT_7_0248ab  
सूनौ बभूव यद्राज्ञी विप्रेमेवानुतापिनी[^0248-1] ॥ KRT_7_0248cd  
सेर्ष्या स्नुषाणामुत्कर्षं पार्थिवप्रमदोचितम् । KRT_7_0249ab  
वेषालंकरणादौ सा रूक्षचित्ता न चक्षमे ॥ KRT_7_0249cd  
दासीकृत्यं तया पुत्रमहिष्यः कारिताः सदा । KRT_7_0250ab  
गृहोपलेपने यावन्न वैमुख्यमदर्शयन् ॥ KRT_7_0250cd  
पुत्रो विग्रहराजस्य क्षितिराजाभिधस्ततः । KRT_7_0251ab  
राज्ञः[^0251-1] पितृव्यजो भ्राता कदाचित्पार्श्वमाययौ ॥ KRT_7_0251cd  
तस्मै न्यवेदयत्खेदं स चित्तस्योपतापकम् । KRT_7_0252ab  
पुत्रे भुवनराजाख्ये राज्यल्ब्धेतिविप्लुते ॥ KRT_7_0252cd  
स हि तस्यात्मजो नीलपुराराज्यं[^0253-1] समाश्रितः । KRT_7_0253ab  
तद्बलैः पितुरारब्धिं[^0253-2] विधातुं सोद्यमोभवत् ॥ KRT_7_0253cd  
नाम भागवतानां च पूज्यानां स्वपितुर्व्यधात् । KRT_7_0254ab  
दत्तयज्ञोपवीतानां[^0254-1] शुनामशुचिमानसः ॥ KRT_7_0254cd  
क्षितिराजः स्ववध्वां च विरुद्धायां विशुद्धधीः । KRT_7_0255ab  
मनस्तापापहे चक्रे सर्वत्यागामृते स्पृहाम् ॥ KRT_7_0255cd  
राज्यं कलशपुत्राय ज्येष्ठानन्तरजन्मने[^0256-1] । KRT_7_0256ab  
रामलेखाभिधानायां राज्ञ्यां जाताय सत्वरम् ॥ KRT_7_0256cd  
दत्त्वा स्तनंधयायापि तदोत्कर्षाभिधाय सः । KRT_7_0257ab  
राजर्षिर्विबुधैः सार्धं विदधे तीर्थसेवनम् ॥ KRT_7_0257cd  
भुक्त्वा शमसुखं भूरीन्वर्षान्परमवैष्णवः । KRT_7_0258ab  
स चक्रायुधसायुज्यं ययौ चक्रधरे सुधीः ॥ KRT_7_0258cd  
स[^0259-1] च भोजनरेन्द्रश्च[^0259-2] दानोत्कर्षेण विश्रुतौ । KRT_7_0259ab  
सूरी तस्मिन्क्षणे तुल्यं द्वावास्तां कविबान्धवौ । KRT_7_0259cd  
पितुः[^0260-1] पितृव्यजाद्धातुर्जातस्यानन्तभूभुजा[^0260-2][^0260-3] । KRT_7_0260ab  
तन्वङ्गराजस्योत्सङ्गे[^0260-4] नप्ता[^0260-5] न्यासीकृतः शिशुः ॥ KRT_7_0260cd  
तन्वङ्गोपि विवृद्धिं तन्नीत्वा राष्ट्रं शिशुं च तम् । KRT_7_0261ab  
पुनः प्रविष्टः कश्मीरानस्तं चक्रधरे ययौ ॥ KRT_7_0261cd  
सर्वसाधारणीभूतभोगानां राजवीजिनाम् । KRT_7_0262ab  
तावज्ञातेयमभवन्नेहा द्रोहकलङ्कितम् ॥ KRT_7_0262cd  
इन्दुराजात्मजात्सिद्धराजो यो बुद्धराजतः । KRT_7_0263ab  
जातो मदनराजाख्यं वीरं पुत्रमजीजनत् ॥ KRT_7_0263cd  
अत्युत्सिक्तः[^0264-1] सुतस्तस्य दरन्नृपतिमण्डलात्[^0264-2] । KRT_7_0264ab  
विधुरे राज्ञि निर्यातः शौर्योद्रेकादखण्डितः ॥ KRT_7_0264cd  
तदानीं जिन्दुराजाख्यो डामरोद्रेकखिन्नया । KRT_7_0265ab  
राज्ञ्या स्वयं गृहं नीत्वा[^0265-1] साचिव्यं ग्राहितोभवत् ॥ KRT_7_0265cd  
काणः शोभाभिधस्तेन गाढोद्वेगावहः प्रभोः । KRT_7_0266ab  
देग्रामस्थो[^0266-1] डामरोथ दत्त्वास्कन्दं निपातितः ॥ KRT_7_0266cd  
:म्  

[^0248-1]: A2 gloss विप्रेमा निस्स्नेहा>;् A3 ँ क्षिप्रमेवानुतापिनी इत्यन्यादर्शे>.  

[^0251-1]: ँ ज्ञः> सुप्प्लिeद् बय् A3 इन् स्पचे लेFत् बय् A1.  

[^0253-1]: ठुस् A1;् A3 ँ नीलपूरराजं>.  

[^0253-2]: ठुस् चोरर्. बय् A3 Fरोम् A1 ँ ॰रालब्धिं>;् A3 gloss आस्कन्दं>.  

[^0254-1]: ँ दत्त> सुप्प्लिeद् बय् A3 इन् स्पचे लेFत् बय् A1.  

[^0256-1]: A4 gloss कलशदेवस्य द्वौ पुत्रौ हर्षदेव एकः कनिष्ठ उत्कर्षो द्वितीयः>.  

[^0259-1]: A4 ग्gloss अनन्तदेवः>.  

[^0259-2]: A4 gloss भोजराजश्च>.  

[^0260-1]: A3 गिवेस् इन् मर्गिन् अ गेनेaलोगिचल् लिसत् स्होड़िनग् थे देस्चेन्दनतस् ओF थे ब्रोथेरस् ँ उदयराज> अनद् ँ कान्तिराजः उदयराज, संग्रामदेव, अनन्तदेव, कलश>, अनद् ँ कान्तिराज, जस्सराज. तन्वङ्ग>. -- A4 ग्लोसस् (तो ँ पितुः>) ँ संग्रामदेवस्य>.  

[^0260-2]: A4 gloss कान्तिराजपुत्रजस्सराजात>.  

[^0260-3]: A4 gloss तन्वङ्गस्य>.  

[^0260-4]: ठुस् चोरर्. बय् A3 Fरोम् A1 ँ तन्वन्राज॰>.  

[^0260-5]: A4 gloss पौत्र उत्कर्षः>.  

[^0264-1]: ठुस् चोरर्. बय् A3 Fरोम् A1 ँ इत्यु॰>.  

[^0264-2]: A3 ँ दूरं नृपतीत्यन्यादर्शे>.  

[^0265-1]: ठुस् A1;् A2 ँ गत्वा>.  

[^0266-1]: A3 gloss देगामो इति भाषया>.  

[page 115]  



कम्पनाधिपतां दत्त्वा ततस्तस्य प्रतापिनः । KRT_7_0267ab  
पार्थिवो[^0267-1] याजपुर्यादीन्देशांश्चक्रे[^0267-2] करप्रदान् ॥ KRT_7_0267cd  
अनन्तभूभुजो राज्ये तत्तत्स्खलितसंकटे । KRT_7_0268ab  
आलम्बयिष्टिप्रतिमो ययौ हलधरः क्षयम् ॥ KRT_7_0268cd  
मुमूर्षुणा चक्रधरे तेन पार्श्वस्थितो नृपः । KRT_7_0269ab  
सजानिरुपदेशार्थी स तदेत्यमकथ्यत ॥ KRT_7_0269cd  
मा कार्ष्ठ परराष्ट्रेषु रभसारब्धिसाहसम् । KRT_7_0270ab  
युक्त्या वल्लापुरादौ वो व्यपोढं व्यसनं मया ॥ KRT_7_0270cd  
विशङ्क्यो जिन्दुराजोयं परार्ध्यां वृद्धिमागतः । KRT_7_0271ab  
भेदं वः सह पुत्रेण[^0271-1] जयानन्दो[^0271-2] विधास्यति ॥ KRT_7_0271cd  
कथितं तेन[^0272-1] तत्स्मृत्वा जिन्दुराजं महौजसम् । KRT_7_0272ab  
विज्जेनाबन्धयद्राजा युक्तिमांस्त्याजितायुधम् ॥ KRT_7_0272cd  
अथ कालेन कलशक्ष्माभृत्कलुषिताशयः । KRT_7_0273ab  
भृत्यैरसाधुस्संसेव्ये प्रसक्तिं ग्राहितोध्वनि ॥ KRT_7_0273cd  
तस्याभवन्विज्जपित्थराजपाजादयः[^0274-1] प्रियाः । KRT_7_0274ab  
उत्सेकदा राजपुत्राश्चत्वारः शाहिवंशजाः ॥ KRT_7_0274cd  
पुत्रो गञ्जपतेर्नागनाम्नो[^0275-1] निकटसेवकः । KRT_7_0275ab  
सोपि तस्य जयानन्दः कौटिल्याध्यापकोभवत् ॥ KRT_7_0275cd  
द्विजेन्द्रेमरकण्ठे तु याते शिवसमानताम् । KRT_7_0276ab  
राजा प्रमदकण्ठस्य ययौ तज्जस्य[^0276-1] शिष्यताम् । KRT_7_0276cd  
दुःशीलस्युa प्रकृत्यैव तस्याकृत्योपदेशकृत् ॥ KRT_7_0277ab  
गम्यागम्यविचारस्य परिहर्ताभवद्गुरुः । KRT_7_0277cd  
गुरोर्गतविकल्पत्वं तस्यान्यत्किमिवोच्यताम् । KRT_7_0278ab  
त्यक्तशङ्कः प्रववृते स्वसुतासुरतेपि[^0278-1] यः ॥ KRT_7_0278cd  
महासमयसंचारचतुरैर्यैरभीतितः । KRT_7_0279ab  
गण्यते स्वप्रभावोग्रैर्भैरवोपि न निर्भयैः[^0279-1] ॥ KRT_7_0279cd  
ते मट्टपादास्त्रासेन पतिता भग्नजानवः । KRT_7_0280ab  
विडालवणिजा[^0280-1] स्वस्थाः शिरोहस्तार्पणैः कृताः ॥ KRT_7_0280cd  
पुरा मट्टपादास्त्रासेन पतिता भग्नजानवः । KRT_7_0281ab  
विडालवणिगित्यात्मनामविस्मारिकां[^0281-1] दधे ॥ KRT_7_0281cd  
यो[^0282-1] व्याजमूर्खो वैद्यत्वगुरुत्वाहंकृतः क्रमात् । KRT_7_0282ab  
पदकृद्रजकादीनां शिल्पिनां गुरुतामगात् ॥ KRT_7_0282cd  
स भट्टपादानुल्लाघांश्चक्रे मूर्ध्न्यधिरोपयन् । KRT_7_0283ab  
श्रेष्ठी विडालविष्टौघहिङ्गुगन्धोत्कटं करम् ॥ KRT_7_0283cd  
एवं प्रकृतिनिःसारैरपि गर्जद्भिरन्वहम् । KRT_7_0284ab  
आन्ध्यं स गुरुभिर्निन्ये दिवसोम्बुधरैरिव ॥ KRT_7_0284cd  
ये दीर्घजागरा[^0285-1] रात्रौ भूरिभोजनसेविनः । KRT_7_0285ab  
अजीर्णपिशितोद्गारनित्यदुर्गन्धकन्धराः ॥ KRT_7_0285cd  
अवस्करप्रणालाभाः पृष्ठे क्षिप्तमधःपथैः[^0286-1] । KRT_7_0286ab  
शौचपाथ इव क्षिप्रमुज्झन्ति मधुनिर्झरम् ॥ KRT_7_0286cd  
नक्तमातोद्यवाद्यज्ञैस्तैः सार्धं कृतसेवनः । KRT_7_0287ab  
चारणो वेणुवाaद्यज्ञो योषितां धर्षयन्हठात् ॥ KRT_7_0287cd  
कनकाख्ये मदोद्दामे क्रुद्धे हलधरात्मजे । KRT_7_0288ab  
स्तम्भे निबद्ध्य तद्भृत्यैश्छिन्ननासो व्यधीयत ॥ KRT_7_0288cd  
यो विटश्चमको नाम लूनाङ्गलावहः । KRT_7_0289ab  
शनैर्लेभे स वाल्लभ्यं कौट्टन्यान्नवभूपतेः[^0289-1] ॥ KRT_7_0289cd  
प्रसादवित्तो भूभर्तुरन्तरे मन्त्रिणामपि । KRT_7_0290ab  
लब्धप्रतिष्ठः स प्राप टक्कुराख्यां नृकुक्कुरः ॥ KRT_7_0290cd  
प्रथां प्राप्तस्त्रपाहेतुं[^0291-1] स भञ्जन्वंशमञ्जसा । KRT_7_0291ab  
प्रागेव नासावंशस्य भञ्जनं बह्वमन्यत ॥ KRT_7_0291cd  
तेनोद्दीपितदौःशील्यः स यच्चक्रे[^0292-1] त्रपोज्झितः । KRT_7_0292ab  
अवाच्यमपि वृत्तान्तं मध्यपातात्तदुच्यते ॥ KRT_7_0292cd  
कल्लनाख्या स्वसा राज्ञो नागाख्या च तदात्मजा । KRT_7_0293ab  
परदारप्रसक्तेन संभोक्तुं नावशेषिता ॥ KRT_7_0293cd  

[^0237-1]: Thus corr. by A3 from A1 सपर्थो and ॰न्देशाञ्चक्रे.  

[^0237-2]: A3 gloss राजविर्.  

[^0271-1]: A4 gloss कलशेन.  

[^0271-2]: A4 gloss अनन्तदेवगञ्जपतेर्नागनाम्नी भृत्यस्य पुत्रः.  

[^0272-1]: A4 gloss हलधरेण.  

[^0274-1]: Emended; A R G ॰भवद्विज्ज॰.  

[^0275-1]: A4 gloss तुङ्गभ्रातुः.  

[^0276-1]: Thus corr. by A3 from A1 तज्जनशि॰.  

[^0278-1]: र supplied by A3; A3 gloss स्वा आत्मीया चासौ पुत्री तस्याः सुरते सम्भोगे.  

[^0272-1]: Thus A1; A3 निर्भयः.  

[^0280-1]: Thus corr. by A3 from A1 विडाज॰.  

[^0281-1]: Thus corr. by A3 from A1 विडालनाम इत्या॰.  

[^0282-1]: This verse has been omitted by A1 and added in margin by A3; found in R G.  

[^0285-1]: Thus A3; A1 ॰जागराद्रात्रौ.  

[^0286-1]: Thus corr. by A3 from A1 क्षिप्रम॰.  

[^0289-1]: Thus corr. by A3 from A1 कौढ॰.  

[^0291-1]: Thus A3; A1 कथामाप्तो - पाहेतुं.  

[^0292-1]: Thus R G; A यश्चक्रे.  

[page 116]  



तमुदन्तं सपत्नीको बुद्धवान्वृद्धभूपतिः । KRT_7_0294ab  
न प्रत्यभैत्सीत्त्रपया तस्थौ तु निभृतव्यथः ॥ KRT_7_0294cd  
भिक्षको[^0295-1] धान्यमुष्टीनामोवनाग्रामजो[^0295-3] द्विजः । KRT_7_0295ab  
योप्यभूद्वामदैवज्ञो वैधेयो लोष्टकाभिधः ॥ KRT_7_0295cd  
स ग्रामक्षेत्रपालस्य प्रसादात्पर्यटन्निशि । KRT_7_0296ab  
वस्तूनां मुष्टिबद्धानां विज्ञानान्मुष्टिलोष्टकः ॥ KRT_7_0296cd  
परां प्रसिद्धिं संप्राप्तो नवक्ष्मापस्य रागिणः । KRT_7_0297ab  
आसीद्गुरुत्वकौट्टन्यदैवज्ञत्वै रतिप्रियः ॥ तिलकम्॥ KRT_7_0297cd  
भट्टारकमठाधीशः[^0298-1] साधुर्व्योमशिवो जटी । KRT_7_0298ab  
खुर्खुटाख्याधिकरणे गृहीतनियतव्रतः ॥ KRT_7_0298cd  
अन्धगान्धर्विकान्मम्मनाम्नः स्वार्चनसेवकात् । KRT_7_0299ab  
अवन्तिपुरजं हस्तग्राहकद्विजचेलकम्[^0299-1] ॥ KRT_7_0299cd  
परिभ्रष्टमुपादत्त लालितत्वेन यं[^0300-2] पुरा । KRT_7_0300ab  
स तेन[^0300-2] वारिताशस्तभङ्गासूत्रमयाम्बरः ॥ KRT_7_0300cd  
विसृज्यमानः पुष्पाणि ग्राहयित्वा नृपान्तिकम् ।[^0301-1] KRT_7_0301ab  
... ... ... ... ... ... ... ... ... ... .... ॥ KRT_7_0301cd  
मदनो नाम वाचालः प्रपेदेत्यन्तरङ्गताम् । KRT_7_0302ab  
शनैः कौट्टन्यदुर्गोष्ठीमध्यपातं समाश्रयन् ॥ चक्कलकम्॥ KRT_7_0302cd  
तैश्चान्यैश्च विटैश्चाटुकारैः क्षिप्रविमोहितः । KRT_7_0303ab  
दोषानपि गुणान्मेने कलशः कलुषीकृतः ॥ KRT_7_0303cd  
नर्म ह्रेपणकारि वाक्यमुचितं कृत्यं प्रजापीडनं तेजस्वित्वमलज्जता सरसतागम्याङ्गनासंगमः । KRT_7_0304ab  
सारत्वं खलगालिदानसहनं येषां न तत्संनिधौ किंचित्कर्म कुकर्म दोष इति यद्विज्ञाय संत्यज्यते ॥ KRT_7_0304cd  
राजा चौर्यरतौत्सुक्यात्प्रतिगेहं परिभ्रमन् । KRT_7_0305ab  
स्वदारालिङ्गनैः प्रीतिं क्षणदासु न लब्धवान् ॥ KRT_7_0305cd  
पारतन्त्र्यकृतापारप्रीतिः परवधूरतिः । KRT_7_0306ab  
अभिलाषानलोत्सेके रागभाजां धृताहुतिः ॥ KRT_7_0306cd  
तान्कुट्टनान्पुरस्कृत्य[^0307-1] पञ्चषानेकदा नृपः । KRT_7_0307ab  
जिन्दुराजगृहं प्रायात्स रात्रौ चौर्यकामुकः ॥ KRT_7_0307cd  
तत्रासीज्जिन्दुराजस्य स्नुषा परमपुंश्चली । KRT_7_0308ab  
स्वगृहे दत्तसंकेतो नक्तं कलशभूभुजः ॥ KRT_7_0308cd  
प्रविशन्तमधावंस्तं भषद्भिः सूचितं श्वभिः । KRT_7_0309ab  
धृतासयो गृहद्वारं चण्डालाश्चौरशङ्किताः ॥ KRT_7_0309cd  
तान्हन्तुमुद्यतान्दृष्ट्वा तंक्षितौ पतितं भयात् । KRT_7_0310ab  
पृष्ठन्यस्तस्ववपुषो ररक्षुरनुयायिनः ॥ KRT_7_0310cd  
तेभ्यः स मुष्टिघातादि ददद्भ्यः कथमप्यभूत्[^0311-1] । KRT_7_0311ab  
मैवं कलशदेवोयमित्युक्त्वा त्याजितो निजैः ॥ KRT_7_0311cd  
घ्राणहीनं[^0312-1] पुरस्कृत्य नारीमभिससार यत् । KRT_7_0312ab  
तदेव कामिनस्तस्य नूनमासीदमङ्गलम् ॥ KRT_7_0312cd  
स निर्यातो गृहात्कान्ताकटाक्षविवशीकृतः । KRT_7_0313ab  
पथि कालीकटाक्षाच्च[^0313-1] दैवान्न प्रलयं ययौ ॥ KRT_7_0313cd  
निजचित्तापराधेन कुर्वन्नीतिव्यतिक्रमम् । KRT_7_0314ab  
अस्पृश्येभ्यः परिभवं भूपालोप्युपलब्धवान्[^0314-1] ॥ KRT_7_0314cd  
इन्द्रियैरिन्द्रचन्द्राद्या ह्रेषिता यैः सुरा अपि । KRT_7_0315ab  
अपरिम्लानमानत्वं तैर्मर्त्यस्याथ वा कथम् ॥ KRT_7_0315cd  
प्रागुन्मीलति दुर्यशः सुविषमं गर्ह्योभिलाषस्ततो धर्मः पूर्वमुपैति संक्षयमथो श्लाघ्योभिमानक्रमः । KRT_7_0316ab  
संदेहं प्रथमं प्रयात्यभिजनं पश्चात्पुनर्जीवितं किं नाभ्येति विपर्ययं विगलने शीलस्य चिन्तामणेः ॥ KRT_7_0316cd  
राजधानीमवाप्तस्य दुःशीलस्य महीपतेः । KRT_7_0317ab  
क्षपायामेव तां वार्तां पितरावधिजग्मतुः ॥ KRT_7_0317cd  
तौ रुदित्वा सुतस्नेहलज्जाशोकान्वितौ चिरम् । KRT_7_0318ab  
निश्चयं बन्धने तस्य सदोषस्य प्रचक्रतुः ॥ KRT_7_0318cd  
सवविद्यानिधिं ज्येष्ठं नप्तॄणां बप्पिकात्मजम् । KRT_7_0319ab  
हर्षं राज्ये चिकीर्षू च निन्यतुस्तां निशीथिनाम् ॥ KRT_7_0319cd  

[^0295-1]: Thus A B G; C भिक्षुकः.  

[^0295-2]: A2 gloss उयन् नाम ग्रामः.  

[^0298-1]: A3 gloss भ्रडीमइ.  

[^0299-2]: The second half of this verse has been omitted by A1 and supplied by A3 in margin.  

[^0300-1]: A4 gloss मदनं वक्ष्यमाणं.  

[^0300-2]: A4 gloss व्योमशिवेन.  

[^0301-1]: A1 indicate here a lacuna of two padas.  

[^0307-1]:Thus corr. by two dots.  

[^0312-1]: A4 gloss चमकं विटं.  

[^0313-1]: Thus emended with C and G sec. manu; A ॰कटाक्षा.  

[^0314-1]: प suipplied by A3.  


[page 117]  



आकारितस्ततस्ताभ्यां प्रातः कलशभूपतिः । KRT_7_0320ab  
ऊचे विज्जजयानन्दौ[^0320-1] साaशङ्कौ जनकाद्भयम् ॥ KRT_7_0320cd  
तन्मन्तेन जयानन्ददत्तहस्तः कथंचन । KRT_7_0321ab  
अन्वीयमानो विज्जेन स पित्रोः प्राविशद्गृहम् ॥ KRT_7_0321cd  
पिता प्रविष्टमात्रं तं वक्त्रे दत्तचपेटकः । KRT_7_0322ab  
अभाग्यभागिञ्जहिहि क्षुरिकामित्यथाब्रवीत् ॥ KRT_7_0322cd  
एवं त्रासविसूत्राङ्गसंधिमालम्ब्य पाणिना । KRT_7_0323ab  
सावष्टम्भं स्पृशञ्शस्त्रं विज्जो राजानमब्रवीत् ॥ KRT_7_0323cd  
राजन्मानवतां धुर्यो भवन्नपि भवान्कथम् । KRT_7_0324ab  
नात्याज्यं[^0324-1] मानिनां वेत्ति मानग्रहमहान्रतम् ॥ KRT_7_0324cd  
गृहीतवेतनेनायं राजपुत्रेण शस्त्रिणा । KRT_7_0325ab  
संकटेस्मिन्मया स्वामी जीवता त्यज्यते कथम् ॥ KRT_7_0325cd  
पिता भवानयं पुत्रः क्षणेन्न्यस्मिन्महीपते । KRT_7_0326ab  
मय्यसंनिहितेमुष्य यद्योग्यं तद्विधीयताम् ॥ KRT_7_0326cd  
मुग्धं विमोह्य नृपतिं वचोभिः स्निग्धकर्कशैः । KRT_7_0327ab  
बिज्जः स्वामिनमादाय निराक्रामत्तदन्तिकात् ॥ KRT_7_0327cd  
बिज्जस्यापूजयन्धीरास्तद्धैर्यमतिमानुषम् । KRT_7_0328ab  
अनन्तदेवस्याप्यग्रे यदेवं स व्यजृम्भत ॥ KRT_7_0328cd  
चण्डी नरपतेः[^0329-1] पत्नी भाव्यर्थबलवत्तया । KRT_7_0329ab  
अत्यात्यजपमौनस्था तस्मिन्नवसरेभवत्[^0329-1] ॥ KRT_7_0329cd  
सा चेदासिष्यतोद्युक्ता[^0330-1] नाभविष्यत्तदेतरत् । KRT_7_0330ab  
नियतात्सर्वनाशाद्वा बन्धनात्कलशस्य[^0330-2] वा ॥ KRT_7_0330cd  
ततो बिज्जेन कलशः सत्वरेण प्रवेशितः । KRT_7_0331ab  
त्रस्यन्दिल्हाभिधानाया वल्लभाया निवेशनम् ॥ KRT_7_0331cd  
शिरोर्तिरस्य संजातेत्युक्त्वा भीतं पतिं व्यधात् । KRT_7_0332ab  
सा प्राज्ञा ज्ञातवृत्तान्ता तैर्लेनाभ्यक्तमस्तकम् ॥ KRT_7_0332cd  
व्याजेन तेन सर्वस्य संप्रवेशं निषिध्य सा । KRT_7_0333ab  
पतिं जुगोप विन्यस्य बिज्जं द्वारस्य रक्षणे ॥ KRT_7_0333cd  
ततः समाधेर्विरता राज्ञी निर्भर्त्स्य भूपतिम् । KRT_7_0334ab  
कुशलान्वेषणमिषात्तनयस्यान्तिकं ययौ ॥ KRT_7_0334cd  
बद्धुं[^0335-1] बद्धोद्यमो राजा तथैव प्रययौ यदा । KRT_7_0335ab  
दत्तप्रवेशो बिज्जेन तदैकाक्येव सोभवत् ॥ KRT_7_0335cd  
निषेधादनुगन्तॄणां ततः क्रुद्धो धराधवः । KRT_7_0336ab  
रुषित्वा विजयक्षेत्रं गन्तुं प्रावर्ततोद्धतः[^0336-1] ॥ KRT_7_0336cd  
तं प्रयान्तं सपत्नीकं प्राप्तं पद्मपुरान्तिकम् । KRT_7_0337ab  
अवोचन्नेत्य तत्रस्था विश्शावट्टादयो[^0337-1] द्विजाः ॥ KRT_7_0337cd  
अधिकारं स्वयं त्यक्त्वा राजन्किमनुपत्यसे । KRT_7_0338ab  
कृतस्यानुशयो[^0338-1] युक्तो न सतो नासतोपि वा ॥ KRT_7_0338cd  
न च ते दुर्मतौ त्यक्ताः[^0339-1] प्रजा एता मयेत्यपि । KRT_7_0339ab  
ध्यात्वा सूनोः समुचिता कर्तुं दुष्टस्य वाच्यता[^0339-2] ॥ KRT_7_0339cd  
न यन्त्रपुत्रकस्येव शक्तिः कापि हि भूभुजः । KRT_7_0340ab  
भवेत्साधुर्वा स प्रजानां शुभाशुभैः ॥ KRT_7_0340cd  
उज्झन्ति यत्पयोवाहा जलानि तडितोथ वा । KRT_7_0341ab  
वनस्पतीनां सदसत्कर्मपाकस्य तत्फलम् ॥ KRT_7_0341cd  
यच्चापथस्थितं पुत्रं त्यक्त्वेच्छस्यासितुं सुखम् । KRT_7_0342ab  
कोशं[^0342-1] त्यक्त्वा प्रस्थितस्य घटते तत्कथं तव ॥ KRT_7_0342cd  
धाराधिरूढसामर्थ्यः सदृशः शुचिमानपि । KRT_7_0343ab  
संस्पृश्यते क्षीणकोशः कृपाण इव कैः पुमान् ॥ KRT_7_0343cd  
श्रुत्वेत्यैच्छन्नृपो यावत्प्रत्यावृत्तिं विचारवान् । KRT_7_0344ab  
तावत्स पुत्रेणाभ्येत्य सभार्येण प्रसादितः ॥ KRT_7_0344cd  
अथ प्रविश्य नगरं स प्रासादापवर्जितान्[^0345-1] । KRT_7_0345ab  
अशान्तमन्युरादाय लक्ष्मीं भूयो विनिर्ययौ ॥ KRT_7_0345cd  

[^0320-1]: A3 gloss जयानन्दः नागपुत्रः तुङ्गभ्रातृपुत्रः.  

[^0324-1]: Thus corr. by A3 from A1 न व्याज्यं.  

[^0329-1]: ण्डीनरपतेः and न्नवसरेभवत् supplied by A2 in space left by A1.  

[^0330-1]: सिध्यतो supplied by A2 in space left by A1.  

[^0330-2]: र्वनाशाद्वा बन्ध supplied by A2 in space left by A1.  

[^0335-1]: Emended: A1 बन्धुं; A3 बन्द्धुं.  

[^0336-1]: द्धतः supplied by A3 in space left by A1.  

[^0337-1]: Emended; A बिश्चाव॰.  

[^0338-1]: कुतस्या supplied by A3.  

[^0339-1]: Thus corr. by A3 from A1 व्यक्त्त्वा.  

[^0339-2]: A3 gloss, partly effaced, दुर्मतौ दुष्टबुद्धिविशिष्टेँ पुत्रे मया एताः प्रजाः त्यकत्[आः] पुत्र एव राज्य[स्या]पनादित्यपि [ध्या]त्वा दुष्टस्य पुत्रस्य वाच्यता निन्दा कर्तुं न समुचिता ते --- त्यन्वयः.  

[^0342-1]: A3 gloss भाण्डागारं.  

[^0345-1]: Emended: A प्रसादा॰; C प्रमादा॰.  

[page 118]  



हयायुधतनुत्रादि स्वयं स्वीकृत्य निर्गतः । KRT_7_0346ab  
देवीं प्रतीक्षमाणोस्थात्सरित्पारे[^0346-1] ततः क्षणम् ॥ KRT_7_0346cd  
नानाप्रकारानारोप्य कोशानौषु नृपाङ्गनाः । KRT_7_0347ab  
नायःशङ्कूनपि गृहे निर्यान्त्यः पर्यशेषयन् ॥ KRT_7_0347cd  
अज्ञातवार्तः प्राक्तूष्णीं तत्प्रस्थानेभवज्जनः । KRT_7_0348ab  
ज्ञातवार्तस्तदा त्वासीदाक्रन्दमुखराननः[^0348-1] ॥ KRT_7_0348cd  
प्रतिमोक्तुं पुरे ताभ्यां दत्तपुष्पाञ्जलौ जनः । KRT_7_0349ab  
बाष्पबिन्दुमिषादौज्झीद्दीर्घानर्घकणानिव ॥ KRT_7_0349cd  
हा मातर्हा पितः क्वेत्थं[^0350-1] गच्छतः परिदेवितात् । KRT_7_0350ab  
इत्यस्मादपरः शब्दो मार्गेषु न तदा श्रुतः ॥ KRT_7_0350cd  
मार्गेन्तरान्तराक्रन्दविरतौ निर्झरध्वनिः । KRT_7_0351ab  
शैलानां शोकनिःश्वासशूत्कार इव शुश्रुवे ॥ KRT_7_0351cd  
तयोराक्रन्दितैः शश्वत्पथि संजातसंस्तवौ । KRT_7_0352ab  
कर्णौ शून्येप्यशृणुतामाक्रन्दितमिवासकृत् ॥ KRT_7_0352cd  
पुत्रागसा तादृशौ तौ दृष्ट्वा मार्गे द्रुमौकसाम् । KRT_7_0353ab  
खगानां शावभरणमपि[^0353-1] लोको व्यगर्हत ॥ KRT_7_0353cd  
तयोः पुत्रनयोत्तप्तचेतसोर्विजयेश्वरः । KRT_7_0354ab  
मनःप्रसादं संदृष्टः स्निग्धबन्धुरिवाकरोत् ॥ KRT_7_0354cd  
तत्तत्र भाण्डागाराश्वभृत्याद्यावसथार्पणैः । KRT_7_0355ab  
संविधानक्रियाभिश्च व्यग्रयोरगमद्दिनम् ॥ KRT_7_0355cd  
देशे कोशोपकरणपूर्णगोणीगणावृते । KRT_7_0356ab  
आसन्निन्धनगण्डालीच्छन्नरथ्या[^0356-1] इवापणाः ॥ KRT_7_0356cd  
तन्वङ्गराजतुङ्गादिज्ञातिपुत्रा[^0357-1] नृपात्मजाः । KRT_7_0357ab  
तं सूर्यवर्मचन्द्राद्या डामराश्चानुवव्रजुः ॥ KRT_7_0357cd  
डामरान्क्षीरभूपादीनान्राजा नौनगरादिषु । KRT_7_0358ab  
स्थानेषु स्वेषु निक्षिप्य रक्षित्वे गुप्तिमानभूत् ॥ KRT_7_0358cd  
विश्रान्तसर्वचित्तस्य श्रीमतोनन्तभूपतेः । KRT_7_0359ab  
प्रावर्तन्तोत्सवैर्गन्तुं दिनानि वियजेश्वरे ॥ KRT_7_0359cd  
राजपुत्रहयारोहशास्त्रिडामरमण्डलैः । KRT_7_0360ab  
कृत्स्नैरेव स्थितिर्बद्धा सविधे वृद्धभूभुजः ॥ KRT_7_0360cd  
वत्सरे पञ्चपञ्चाशे ज्यैष्ठे मासि विनिर्गतः । KRT_7_0361ab  
आसाद्य विजयक्षेत्रं स[^0361-1] स्वर्गसुखमन्वभूत्[^0361-1] ॥ KRT_7_0361cd  
कलशस्तु गते राज्ञि प्राप वीतवसुं[^0362-1] महीम् । KRT_7_0362ab  
रक्षाहौ चलिते यातरात्नां निधिमहीमिव ॥ KRT_7_0362cd  
स्वराज्यमुज्ज्वलीकर्तुम् रिक्तोपि विहितोद्यमः । KRT_7_0363ab  
चक्रे संमन्त्र्य बिज्जाद्यैः संमतानधिकारिणः ॥ KRT_7_0363cd  
तेन सर्वाधिकारेषु जयानन्दो नियोजितः । KRT_7_0364ab  
द्वारे वराहदेवश्च वितस्तात्रपुरोद्भवः[^0364-1][^0364-2] ॥ KRT_7_0364cd  
यो ह्यम्बराधिकार्यासीज्जिन्दुराजस्य[^0365-1] कम्पने । KRT_7_0365ab  
राज्ञा[^0365-2] विजयमित्रः स कम्पनाधिपतिः कृतः ॥ KRT_7_0365cd  
यथाधिकारमन्यांश्च विनिधायाधिकारिणः । KRT_7_0366ab  
राजार्थचिन्तामारेभे संरब्धः पितृविग्रहे ॥ KRT_7_0366cd  
जयानन्दः पदातीनां चिकीर्षुरथ संग्रहम् । KRT_7_0367ab  
रत्नादनुचितेभ्योपि संरब्धः पितृविग्रहे ॥ KRT_7_0367cd  
स्वीकृत्य पत्तीम्बिज्जादिराजपुत्रगणान्वितः । KRT_7_0368ab  
अथावन्तिपुरं प्राप योद्धुं वृद्धिनराधिपम् ॥ KRT_7_0368cd  
अभ्यर्थ्य कारितो वेलां[^0369-1] राज्ञा काराविनिर्गतः । KRT_7_0369ab  
शिमिकावर्त्मना योद्धुं जिन्दुराजो विनिर्ययौ ॥ KRT_7_0369cd  
तेषामुद्योगमाकर्ण्य क्रुद्धा वृद्धमहीभुजाम् । KRT_7_0370ab  
स्वे डामराश्ववाराद्याः संरम्भादुपतस्थिरे[^0370-1] ॥ KRT_7_0370cd  
अजायत न्यस्तगुडक्रीडत्तुरगमण्डला । KRT_7_0371ab  
शस्त्रैः सत्राटवी कृत्स्ना संकटा विजयेश्वरे ॥ KRT_7_0371cd  
तत्ः सूर्यमती रत्नात्पतिं परमकोपनम् । KRT_7_0372ab  
ययाचे पुत्रवात्सल्यादयुद्धं दिवसद्वयम् ॥ KRT_7_0372cd  

[^0343-1]: Thus corr. by A3 from A1 ॰स्या सरि॰.  

[^0348-1]: Thus corr. by A3 from A1 ॰स्तदाप्यासी॰.  

[^0350-1]: Thus corr. by A3 from A1 क्व.  

[^0353-1]: A2 gloss शावाः पोताः तेषां भरणं पोषणम्.  

[^0356-1]: A2 गण्डाल्यः गण्यः इति भाषया.  

[^0357-1]: Thus corr. A3 from A2 ॰गुङ्गा॰.  

[^0361-1]: A2 gloss अनन्तदेवः.  

[^0361-2]: A3 gloss स्वर्गसुiखं परमानन्दं न तु भृ[तिम्].  

[^0362-1]: A3 gloss धनरहिताम्.  

[^0364-1]: त्र supplied by A3 in space left by A1.  

[^0364-2]: A3 gloss वितस्तात्रं नाम यत्पुरं । तस्मादुद्भवो यस्य स वितस्तात्रपुरोद्भवः.  

[^0365-1]: Thus corr. by A3 from A1 यो-.  

[^0365-2]: A3 gloss कलशेन.  

[^0369-1]: वे supplied by A3 in space left by A1.  

[^0370-1]: संरम्भा supplie A2 in space left by A1.  

[page 119]  



अत्याप्तानथ मय्यादीन्द्विजान्निशि विसृज्य सा । KRT_7_0373ab  
तन्मुखेनातिवात्सल्यादिदमूचे रहः सुतम् ॥ KRT_7_0373cd  
विनाशशंस्ययं पुत्र कस्ते मतिविपर्ययः । KRT_7_0374ab  
तीव्रशौर्येण पित्राद्य यदेवं योद्धुमिच्छसि ॥ KRT_7_0374cd  
यस्य भ्रूभङ्गमात्रेण दरद्राजादयो हताः । KRT_7_0375ab  
तत्प्रकोपानले कस्मादीहसे[^0375-1] शलभायितुम् ॥ KRT_7_0375cd  
अस्मिंस्तु वीतमारूढे[^0376-1] वीतिहोत्रसमे नृपे । KRT_7_0376ab  
कस्त्राता स्यात्त्वदीयानां तृणानामिव शस्त्रिणाम् ॥ KRT_7_0376cd  
सेनाङ्गैः कतमैः केन शौर्येण कतमैर्धनैः । KRT_7_0377ab  
भवाञ्शक्तिमतां धुर्य योद्धुमेनं प्रधावति ॥ KRT_7_0377cd  
दैवात्संत्यक्तमेतेन भुङ्क्ष्व[^0378-1] राज्यमखण्डितम् । KRT_7_0378ab  
पित्रा तीर्थोपविष्टेन किमिवापकृतं तव ॥ KRT_7_0378cd  
द्वैधेच्छुविः पात्यमानो व्यसनेस्मिन्सुदारुणे । KRT_7_0379ab  
प्रयास्यसि दिनैरेव रिक्तोप्यत्यन्तरिक्तताम् ॥ KRT_7_0379cd  
नय सेनाः पितुर्भीतिर्जीवन्त्यां मयि नास्ति ते । KRT_7_0380ab  
ऋजुमेनं नयस्वार्द्रं प्रत्युतानुनयोक्तिभिः ॥ KRT_7_0380cd  
इति दूतमुखैर्गूढं पुत्रो मात्रा कृतार्थनः । KRT_7_0381ab  
सर्वाशाभ्योनयत्सैन्यं रात्रावेव निजान्तिकम् ॥ KRT_7_0381cd  
श्रुतापसारं सैन्यानां दूतश्चैत्य प्रसादितम् । KRT_7_0382ab  
उपालेभे पतिं प्रातर्धृष्टा प्रत्युत वल्लभा ॥ KRT_7_0382cd  
राज्ञ्या मिथस्तयोरेवं[^0383-1] शमिताक्षेपयोरपि । KRT_7_0383ab  
पिशुनप्रेरणात्प्राप कालुष्यं धीः क्षणे क्षणे ॥ KRT_7_0383cd  
वैरस्य रूपमेतद्धि[^0384-1] भेदं याति मुहुर्मुहुः । KRT_7_0384ab  
संधीयमानमपि यत्क्लिन्नाम्बरमिवाशयम् ॥ KRT_7_0384cd  
बाह्याल्यादौ सुतोदन्तं श्रुत्वा तप्ताशयो नृपः । KRT_7_0385ab  
गृहं प्रविष्टो धृष्टस्त्रीभाषितैर्जाडतां ययौ ॥ KRT_7_0385cd  
एवं प्रतिदिनं तप्तस्त्यक्ततापः प्रतिक्षपम् । KRT_7_0386ab  
स्वच्छाशयः शरत्तुच्छतडाकौपम्यमाययौ[^0386-1] ॥ KRT_7_0386cd  
चकार पितृपक्ष्याणां पुत्रो वेश्मादिनाशनम् । KRT_7_0387ab  
पिता तु पुत्रपक्ष्याणां न किंचित्स्त्रीवशीकृतः ॥ KRT_7_0387cd  
पुत्रस्नेहान्धया पत्न्या बाधितैश्चानुयायिभिः । KRT_7_0388ab  
रूक्षोक्तिभिस्ताप्यमानस्तस्थौ दुःस्थः सदा[^0388-1] नृपः । KRT_7_0388cd  
राज्यं जिहीर्षुः पुत्रस्य निःशूरं तद्बलं विदन् । KRT_7_0389ab  
ईषत्स जिoन्दुराजस्य गणनां पौरुषेकरोत् ॥ KRT_7_0389cd  
पुत्राज्जिहीर्षुणा राज्यं तेन तन्वङ्गनन्दनाः । KRT_7_0390ab  
प्रार्थ्यन्ते स्म तदा राज्यकृतये तत्पराङ्मुखाः ॥ KRT_7_0390cd  
संप्रेर्य तं तदा रात्रौ स्वान्वयाशर्मशङ्किनी[^0391-1] । KRT_7_0391ab  
हर्षं देवी नृपं कर्तुं दूतैराहूतवत्यभूत् ॥ KRT_7_0391cd  
स पितामहयोर्दूतैराहूतः[^0392-1] साहसोन्मुखः । KRT_7_0392ab  
बाह्याल्यां निर्गतः सज्जै रक्ष्यमाणोपि रक्षिभिः ॥ KRT_7_0392cd  
दत्तपार्ष्णिकषाaघातः क्षणार्धेनोदलङ्घयत् । KRT_7_0393ab  
मनोजवेनाभग्नौजा वाजिना पञ्चयोजनीम् ॥ KRT_7_0393cd  
वाजिनं विजिताभ्यासमनुगन्तुं समुद्यताः । KRT_7_0394ab  
अगच्छन्बहवो मार्गे दीनाः सेनाहयाः श्रमम् ॥ KRT_7_0394cd  
प्राप्तस्य पादयोस्तस्य पतितस्य पितामहौ । KRT_7_0395ab  
आनन्दास्रुजलस्यन्दैरभिषेकं प्रचक्रतुः ॥ KRT_7_0395cd  
पुत्रे तन्निकटं प्राप्ते कलशः प्राज्ञो व्यसर्जयत् । KRT_7_0396ab  
अप्रियाचरणात्पित्रोः संधित्सुः स न्यवर्तत ॥ KRT_7_0396cd  
स तस्य नगरात्पत्रीः पार्श्वं प्राज्ञो व्यसर्जयत् । KRT_7_0397ab  
अकरोद्विप्लुते राष्ट्रे स्वभेदस्याप्रकाशनम् ॥ KRT_7_0397cd  
एवं प्रवर्धमानेपि वैरे कलशभूपतिः । KRT_7_0398ab  
कंचित्कालं मते मातुरवर्तिष्ट मनागिव ॥ KRT_7_0398cd  
खशालाः कलशादेशाद्यियासोः कम्पनापतेः । KRT_7_0399ab  
तया प्रावर्तितनतेर्मार्गं संत्याजितः पतिः ॥ KRT_7_0399cd  
अत्रान्तरे शमयितुं वैरं देशोपघातकृत् । KRT_7_0400ab  
तावुद्दिश्य पितापुत्रौ द्विजाः प्रायं प्रचक्रिरे ॥ KRT_7_0400cd  

[^0375-1]: Thus corr. by A3 from A1 दीशिषे.  

[^0376-1]: A3 gloss अश्वं.  

[^0378-1]: Thus corr. by A3 from A1 भुङ्क्त.  

[^0383-1]: A3 gloss अनन्तकलशयोः.  

[^0384-1]: रूप supplied by A3 in space left by A1.  

[^0385-1]: Thus corr. by A3 from A1 बाह्याला॰.  

[^0386-1]: ॰त्तुच्छ upplied by A3 in space left by A1.  

[^0388-1]: Thus A3; A1 तदा.  

[^0391-1]: Thus corr. by A3 from A1 स्वन्व॰.  

[^0392-1]: A3 gloss पितामहयोः पितामहपितामह्योः.  

[page 120]  



संधिबन्धे समुत्पन्ने ततस्तदनुरोधतः । KRT_7_0401ab  
दंपती संप्रविष्टौ तौ सार्धं मासद्वयं पुरम् ॥ KRT_7_0401cd  
यजानन्दादिबुद्ध्याथ बुद्ध्वा बन्धोद्यतं सुतम् । KRT_7_0402ab  
भूयोपि ययतुः खेदान्निर्गत्य विजयेश्वरम् ॥ KRT_7_0402cd  
तस्याश्ववासकूटानि पुत्रो रात्रावदाहयत् । KRT_7_0403ab  
व्यापादयत्पदातींश्च विषशस्त्राग्नियुक्तिभिः ॥ KRT_7_0403cd  
तथा प्रवर्धमानेपि विरोधे सत्यरोधयत् । KRT_7_0404ab  
वात्सल्यविवशा राज्ञी भर्तुः प्रतिचिकीर्षितम् ॥ KRT_7_0404cd  
लुड्डाभिधाभूत्कैवर्तबन्धकी तद्विधेयधीः । KRT_7_0405ab  
थक्कडामरनामा च तञ्जारः खलतिस्तदा ॥ KRT_7_0405cd  
स तन्नाम्नैव दुष्टात्मा कथ्यमानौ समीपगैः । KRT_7_0406ab  
शुश्राव पितरौ[^0406-1] नित्यं लीलास्मितसिताननः ॥ युग्मम्॥ KRT_7_0406cd  
तौ दंपती पुनर्हेमतुलापुरुषयुग्मदौ । KRT_7_0407ab  
चित्राभिर्धर्मचर्याभिर्मनस्तापममुञ्चताम् ॥ KRT_7_0407cd  
यदा पुनस्तयोर्दार्ढ्यमाद्यत्वान्न व्यहीयत । KRT_7_0408ab  
तदा सेर्ष्यः स दुष्पुत्रो रात्रौ वह्निमहापयत् ॥ KRT_7_0408cd  
तेनाग्निनोर्वरीशस्य सर्वोपकरणैः समम् । KRT_7_0409ab  
भस्मावशेषमभवद्विजयेश्वरपत्तनम् ॥ KRT_7_0409cd  
सर्वनाशशुचा दीना राज्ञी मर्तुं समुद्यता । KRT_7_0410ab  
तन्वङ्गपुत्रैश्चकृषे कथंचिज्ज्वलतो गृहात् ॥ KRT_7_0410cd  
त्यक्त्वांशुकानि शय्याभ्यो निशायां सुप्तमुत्थितम् । KRT_7_0411ab  
निःशेषं राजसैन्यं तदजायत दिगमबरम् ॥ KRT_7_0411cd  
तद्राजधानीसौधाग्रात्पश्यन्कलशभूपतिः । KRT_7_0412ab  
तोषादनृत्यज्ज्वलौघैर्गगनालिङ्गिभिः समम् ॥ KRT_7_0412cd  
अतरन्नष्टसर्वस्वः स पारं सरितो नृपः । KRT_7_0413ab  
निममज्ज सजानिस्तु दुस्तरे शोकसागरे ॥ KRT_7_0413cd  
संप्राप्य च[^0414-1] प्रददौ पूर्वं भृत्यानां भोजनांशुके । KRT_7_0414ab  
संप्राप्य प्रातरप्लुष्टं रत्नलिङ्गं नृपाङ्गना[^0414-1] । KRT_7_0414cd  
व्यक्रीणाल्लक्षसप्तत्या[^0415-2] टाकानां पार्श्वमीयुषाम्[^0415-3] ॥ KRT_7_0415ab  
धनेन तेन निदग्धान्यपि धामान्यशोधयत् ॥ KRT_7_0415cd  
भस्मकूलतलात्तावल्लब्धं स्वर्णादि भूभुजा । KRT_7_0416ab  
कथापि यावतो हन्त ग्रथयत्यद्य कौतुकम् ॥ KRT_7_0416cd  
राजा शून्याटवीभूते पत्तने तत्र सानुगः । KRT_7_0417ab  
नडत्वन्ग्रथितच्छत्रपटलाच्छादितेवसत्[^0417-1] ॥ KRT_7_0417cd  
तावत्यप्यर्थसामर्थ्ये चिकीर्षोस्तत्पुरं नवम् । KRT_7_0418ab  
विना राजोचितामाज्ञां न सिद्धं वृद्धभूपतेः ॥ KRT_7_0418cd  
अदृष्टाभिभवो मातुरानुकूल्यान्नवो नृपः । KRT_7_0419ab  
परितापं पितुस्तैस्तैर्दुःसंदेशैः सदाकरोत् ॥ KRT_7_0419cd  
निबन्धादथ पुत्रेण पर्णोत्सगमनं पिता । KRT_7_0420ab  
निर्वासनोत्सुकेनोक्तः शश्वद्दूतमुखैर्यदा ॥ KRT_7_0420cd  
प्रभवन्त्या यदा चासीत्पत्न्या तस्यैव वस्तुनः । KRT_7_0421ab  
निष्पत्तये प्रेर्यमाणः साधिक्षेपं क्षणे क्षणे ॥ KRT_7_0421cd  
तदा जातु रहः कमप्यंस्तन्वङ्गे थक्कने स्थिते । KRT_7_0422ab  
उवाचानुक्तपूर्वं तामेवं स पुरुषं वचः ॥ तिलकम्॥ KRT_7_0422cd  
अभिमानो यशः शौर्यं राज्यमोजो मतिर्धनम् । KRT_7_0423ab  
मया जायाविधेयेन हन्त किं किं न हारितम् ॥ KRT_7_0423cd  
मिथ्योपकरणं नारीर्गणयन्ति नृणां जनाः । KRT_7_0424ab  
परिणामे तु नारीणां क्रीडोपकरणं नराः ॥ KRT_7_0424cd  
द्वेषोन्मेषात्प्रसक्ताभिर्विरक्ताभिरसूयया । KRT_7_0425ab  
के नाम नात्र कान्तिभिः कृतान्तस्यातिथीकृताः ॥ KRT_7_0425cd  
रूपं काश्चिद्बलं काश्चित्प्रज्ञां काश्चिच्च कार्मणैः । KRT_7_0426ab  
पुंस्त्वं काश्चिदसून्काश्चिद्भर्तॄणां[^0426-1] जह्रुरङ्गनाः ॥ KRT_7_0426cd  
हरन्ति ग्रावभिरिव क्ष्मां पुत्रैरन्यगोव्रजैः । KRT_7_0427ab  
मत्ताः पयोधरौन्नत्यात्तरङ्गिण्य इवाङ्गनाः ॥ KRT_7_0427cd  
पर्यन्ते वैतनमिमे किं जीर्णैरीदृशैरिति । KRT_7_0428ab  
पोषयन्ति सुतान्भर्तॄञ्शोषयन्ति तु योषितः ॥ KRT_7_0428cd  
सर्वकालं विदित्वापि दोषान्योषित्कृतानमून् । KRT_7_0429ab  
प्रतिपत्त्यनुरोधेन मयेयं नावधीरिता ॥ KRT_7_0429cd  

[^0406-1]: A2 gloss पितराविति पितरौ राजा राज्ञी च राजा थक्कडामरनाम्ना समीपगैः कथ्यमानः राज्ञी च लुड्डाभिधा कैवर्ती नाम्ना कथ्यमाना उपहासार्थमित्यर्थः.  

[^0414-1]: Thus corr. by A3 from A1 नृपात्मजा.  

[^0414-2]: Thus corr. by A3 from A1 विक्री॰.  

[^0414-3]: Thus A3; A1 पूर्वमीयु॰.  

[^0415-1]: Thus A1; A3 तत्प्र॰.  

[^0417-1]: नडत्वक् । पिचू इति भाषया.  

[^0426-1]: दसून्काश्चि supplied by A2 in space left by A1.  

[page 121]  



प्रभविष्णुर्निहत्येयमैहिकीः सुखसंपदः । KRT_7_0430ab  
परलोकसुखस्याशामपि हन्तुं ममोद्यता ॥ KRT_7_0430cd  
वलीपलितयुक्तस्य नेदीयोमरणावधेः । KRT_7_0431ab  
विहाय विजयक्षेत्रं कुत्र गन्तुं ममोचितम् ॥ KRT_7_0431cd  
क्षणाकरकलामौलेः किल्विषक्षपणक्षमा । KRT_7_0432ab  
द्वारोपकण्ठसंसेवोत्कण्ठा कुण्टीभवेत्कथम् ॥ KRT_7_0432cd  
पुत्रो लोकद्वयत्राता कस्यान्यस्येदृशो भवेत् । KRT_7_0433ab  
तीर्थात्प्रस्थापयन्मां यत्कुपथे मृतमिच्छति ॥ KRT_7_0433cd  
प्रतिभात्यवतीतोयं प्रवादो मेद्य चेतसि । KRT_7_0434ab  
अनयान्यकुलिद्भूतो यदयं संप्रवेशितः ॥ KRT_7_0434cd  
विसंवादिनमाकाराचारैर्बन्धुविरोधिनम् । KRT_7_0435ab  
पुत्रं वदन्पतिस्तस्याश्चक्रे मर्मसु ताडनम् ॥ KRT_7_0435cd  
सुचिराविष्कृताकूतां त्यक्त्वा प्राणाय यन्त्रणाम् । KRT_7_0436ab  
एवं वदन्पतिस्तस्याश्चक्रे मर्मसु ताडनम् ॥ KRT_7_0436cd  
गोत्रजस्य पुत्रो हि प्रशस्ताख्यस्य सोभवत् । KRT_7_0437ab  
आमृष्टविप्रियालापा साभूदधिकलज्जिता ॥ KRT_7_0437cd  
महत्त्तमस्य पुत्रो हि प्रशस्ताख्यस्य सोभवत् । KRT_7_0438ab  
विपन्नापत्ययोपात्तयेत्यासीज्जनश्रुतिः ॥ KRT_7_0438cd  
उत्सिक्तभाषितं भर्तुर्योषितो जितभर्तृकाः । KRT_7_0439ab  
जानन्त्याङ्घ्रिसंवृत्तशिरस्ताडनसंनिभम् ॥ KRT_7_0439cd  
अतः सा सुदृढं प्रौढिसंस्कारपरुषं वचः । KRT_7_0440ab  
प्राकृतप्रमदेवोच्चैरित्युवाच रुषा पतिम् ॥ KRT_7_0440cd  
गतश्रीस्तापसो यस्यास्य नाभूत्प्रावरणं पुरा । KRT_7_0441ab  
वृथा वृद्धः क्व किं वाच्यमिति मूढो न वेत्त्ययम् ॥ KRT_7_0441cd  
स्नात्वोत्थितस्य यस्यास्य नाभूत्प्रावरणं पुरा । KRT_7_0442ab  
लोको जानात्ययं किं न तेन मां प्राप्य हारितम् ॥ KRT_7_0442cd  
स्वकुलस्त्रीसमुचितं यत्किंचिन्मामभाषयाः । KRT_7_0443ab  
क्रियते किं न कालोयं यत्प्रायश्चित्तसेवने ॥ KRT_7_0443cd  
अकर्मण्यो गतवया देशात्पुत्रेण वारितः । KRT_7_0444ab  
पत्न्यापि त्यक्त इत्यस्मात्परिवादाद्धि मे भयम् ॥ KRT_7_0444cd  
कुलदोषादिवृत्तान्तगर्भोपालम्भनिर्भरैः । KRT_7_0445ab  
वचोभिर्व्यथितस्तस्यास्तस्थौ तूष्णीं यदा नृपः ॥ KRT_7_0445cd  
तदा तस्यासनप्रान्तनिःसृतः प्रसरन्बहिः । KRT_7_0446ab  
निर्विकाराकृतेर्व्यक्तं ददृशे रक्तनिर्झरः ॥ KRT_7_0446cd  
संभ्रान्तायां ततो राज्ञ्यामपश्यत्थक्कनो रुदन् । KRT_7_0447ab  
असिधेनुं गुदे तेन क्रुधा राज्ञा प्रवेशिताम् ॥ KRT_7_0447cd  
ततोतिधीरो राजैव तं लज्जाचकितोन्वशात् । KRT_7_0448ab  
राज्ञो रक्तातिसरणं जातमित्युच्यतां बहिः ॥ KRT_7_0448cd  
विधेया नारीणां तनयनिहिताशेषविभवाः कृतमालौ भृत्ये पुनरुदितविस्रम्भरभसाः । KRT_7_0449ab  
नयन्तो गण्यत्वं प्रसभमभियोगैर्घुमरिं[^0449-1] नयत्यक्ताः क्ष्मापाः प्रलयमुपगच्छन्ति न चिरात् ॥ KRT_7_0449cd  
नृपतिर्वाहितहयः शरदातपखेदितः । KRT_7_0450ab  
तृष्यन्निपीय धान्याम्बु[^0450-1] च्युतासृग्जात इत्यभूत् ॥ KRT_7_0450cd  
गम्भीरै राजपुरुषैस्तथा वार्ता प्रवर्तिता । KRT_7_0451ab  
यथा नाबुद्ध वृत्तान्तमेतं कोपि बहिर्जनः ॥ युग्मम्॥ KRT_7_0451cd  
वत्सरे सप्तपञ्चाशे पौर्णमास्यां स कार्तिके[^0452-1] । KRT_7_0452ab  
विजयेशाग्रतो राजा जीवितेन व्ययुज्यत ॥ KRT_7_0452cd  
पत्न्याः पुत्रस्य चौद्वेगैस्त्यक्तो राजा सुखोचितः । KRT_7_0453ab  
प्रसार्य पादौ निद्रातुं प्राप सोवसरं चिरात् ॥ KRT_7_0453cd  
चुकोपासौ न कस्मैचिच्चुकोपास्मै न कश्चन । KRT_7_0454ab  
चक्रे सुखी विमन्युश्च मरणेन महामनाः ॥ KRT_7_0454cd  
संग्रामराजदायादो न कस्यचिदिव प्रियः । KRT_7_0455ab  
अंशुकाच्छादितो भूमावनाथ इव सोस्वपत्[^0455-1] ॥ KRT_7_0455cd  
न प्रियाक्रन्दितैः स्निह्यन्न कुप्यन्नप्रियोक्तिभिः । KRT_7_0456ab  
सर्वत्यागी ययौ राजा दीर्घनिद्रारसज्ञताम् ॥ KRT_7_0456cd  
दाक्षिण्योल्लङ्घनप्रायश्चित्तायेव त्यजन्नसून् । KRT_7_0457ab  
कृतज्ञया पतिः पत्न्या ततो निन्ये सनाथताम् ॥ KRT_7_0457cd  

[^0449-1]: Thus A3; A1 ॰योगं लघु॰.  

[^0450-1]: A2 gloss धान्यं धनिका धान्यवल् इति भाषया । तदम्बु.  

[^0452-1]: Thus corr. by A3 from A1 क्षपान्तिके.  

[^0455-1]: Thus corr. by A1 सोभवत्.  

[page 122]  



आराजपुत्रचण्डालं देयं प्रत्यहवेतनम् । KRT_7_0458ab  
ददौ स्वस्येव भृत्येभ्यः सा कर्तुमनृणं पतिम् ॥ KRT_7_0458cd  
गृहीतवेतना भृत्याः कोशं[^0459-1] सर्वे तया स्वयम् । KRT_7_0459ab  
पुरस्ताद्विजयेशस्य नप्तुः क्षेमाय पायिताः ॥ KRT_7_0459cd  
पादन्यस्तशिराः पौत्रो रुदन्नर्पितकोशया । KRT_7_0460ab  
मूर्धन्याघ्राय कथितो मा पितुर्विश्वसीरिति ॥ KRT_7_0460cd  
उत्थितैव[^0461-1] ततो भूत्वा स्वयमात्तलता[^0461-2] सती । KRT_7_0461ab  
प्रातिहार्यं[^0461-3] व्यधाद्भर्तुः कारयन्त्यन्तमण्डनाम् ॥ KRT_7_0461cd  
सादिनां शतमादिश्य नप्तस्तत्रैव रक्षणे । KRT_7_0462ab  
सा पुनः शिबिकारूढमथ प्रास्थापयत्पतिम् ॥ KRT_7_0462cd  
क्षामेकां दिनार्धं च स्थित्वैवं पतिदेवता । KRT_7_0463ab  
प्रणम्य विजयेशानं युग्यारूढा प्रास्थापयत्पतिम् ॥ KRT_7_0463cd  
निर्यान्तौ वीक्ष्य तौ प्रेततूर्यकल्लोलमिश्रितैः । KRT_7_0464ab  
लोकस्याक्रन्दतुमुलैर्भग्ना इव दिशोभवन् ॥ KRT_7_0464cd  
विमानस्योत्पताकस्य परिष्कारेषु बिम्बिताः । KRT_7_0465ab  
प्रजा राज्ञेन्तिके रेजुरनुगन्तुमिवोद्यताः ॥ KRT_7_0465cd  
राज्ञां वितीर्णस्कन्दानां[^0466-1] मरुल्लोलाः शिरोरुहाः । KRT_7_0466ab  
विमानस्थस्य नृपतेरवहंश्चामरश्रियम् ॥ KRT_7_0466cd  
पश्यन्ती[^0467-1] पश्चिमां सेवां सैन्यानां नृपतिप्रिया । KRT_7_0467ab  
अस्ताभिलाषिणि दिने प्रपेदे पितृकाननम् ॥ KRT_7_0467cd  
दुस्त्यजात्सुतवात्सल्याद्यद्वा केनापि हेतुना । KRT_7_0468ab  
सा बभूव क्षणे तस्मिंस्तनयालोकनोत्सुका ॥ KRT_7_0468cd  
जानन्ती पवनोद्धूतं रजः सेनासमुत्थितम् । KRT_7_0469ab  
चकितोत्कण्ठिता साभूत्कलशागमनाशया[^0469-1] ॥ KRT_7_0469cd  
तस्मिन्क्षणे जनाः केचिदायाता नगराध्वना । KRT_7_0470ab  
अङ्ग किं कलशः प्राप इति पृष्टास्ततया स्वयम् ॥ KRT_7_0470cd  
स तु पुत्रः क्षणे तस्मिन्यियासुर्मातुरन्तिकम् । KRT_7_0471ab  
दत्त्वा विभीषिकास्तास्ता निरुद्धो द्वैधकारिभिः ॥ KRT_7_0471cd  
ततो गृहीतनैराश्या राज्ञी पुत्रावलोकने । KRT_7_0472ab  
सा प्रार्थयित्वा वैतस्तं वारि श्लोकमथापठत् ॥ KRT_7_0472cd  
वैतस्तेन तु तोयेन जठरस्थेन ये मृताः । KRT_7_0473ab  
मोक्षं गच्छन्त्यसंदेहं ते यथा ब्रह्मवादिनः ॥ KRT_7_0473cd  
उपनीतं वितस्ताम्बु पीत्वोपस्पृश्य चाथ सा । KRT_7_0474ab  
एवं शशाप पिशुनान्स्नेहसंक्षयकारिणः ॥ KRT_7_0474cd  
जनितं प्राणदृद्वैरं यैः पुत्रेण सहावयोः । KRT_7_0475ab  
सान्वयानां क्षयस्तेषां भूयात्परिमितैर्दिनैः ॥ KRT_7_0475cd  
तस्यास्तेनोपतप्तायाः शापेनाव्यभिचारिणा । KRT_7_0476ab  
क्षिप्रमेव जयानन्दजिन्दुराजादयो मृताः ॥ KRT_7_0476cd  
चक्रे हलधराप्रत्वजातकौलीनशान्तये । KRT_7_0477ab  
परलोकं पणीकृत्य युक्त्या च शपथं सती ॥ KRT_7_0477cd  
एवं विशुद्धशीलत्वं संप्रकाश्य शुचिस्मिता । KRT_7_0478ab  
कर्णीरथाददाज्झम्पां ज्वलिते जातवेदसि ॥ KRT_7_0478cd  
अजायत नभो वह्निज्वालावलयमालितम् । KRT_7_0479ab  
तदागमोत्सवे दत्तसिन्दूरमिव निर्जरैः ॥ KRT_7_0479cd  
साक्रन्दैर्न चटत्कारी दुःखोत्तप्तैर्न चोष्मलः । KRT_7_0480ab  
परमालेख्यलिखित इव जज्ञे शिखी जनैः ॥ KRT_7_0480cd  
गङ्गाधरष्टक्किबुद्धो युग्यवाहश्च दण्डकः । KRT_7_0481ab  
तावुद्दा नोनिका वल्गा चेति दास्यस्तदान्वयुः ॥ KRT_7_0481cd  
बप्पटोद्भटयोः कुल्यौ सेनटक्षेमटावुभौ । KRT_7_0482ab  
भूपालवल्लभावास्तां वैराग्याद्विजयेश्वरे ॥ KRT_7_0482cd  
भावा यन्त्रनिसर्गभुङ्गुरतरास्तिष्ठन्ति नैते चिरं चेतःकाचघटस्य[^0483-1] तस्य घटते दीर्घोयमेको गुणः । KRT_7_0483ab  
यत्तस्मिन्निहितप्ररूढि न गलत्यायाति न म्लानतां धत्ते नापचयं चमत्कृतिवचो गीर्वाणगङ्गापयः ॥ KRT_7_0483cd  
एकषष्टिमतिक्रम्य वर्षान्भूपतिरायुषः । KRT_7_0484ab  
सपत्नीकः पुरारातिगौरीसायुज्यमासदत् ॥ KRT_7_0484cd  

[^0459-1]: A3 gloss दिव्यं.  

[^0461-1]: उत्थि supplied by A2 in space left by A1.  

[^0461-2]: A3 gloss आत्ता गृहीता लता यथा.  

[^0461-3]: A3 gloss द्वास्स्थत्वं.  

[^0466-1]: A3 gloss वितीर्णाः दत्ताः स्कन्दाः भुजशिरांसि शिविकावाहार्थं यैः तेषां.  

[^0467-1]: Thus corr. by A3 from A1 पश्यन्त्यपश्चि॰.  

[^0469-1]: Thus corr. by A3 from A1 ॰गमाशया.  

[^0483-1]: A3 gloss चेतोरूपे काचघटे शीश इति प्रसिद्धे.  

[page 123]  



अथास्थीनि सस्मादाय चतुर्थे दिवसे तयोः । KRT_7_0485ab  
पुत्रास्तन्वङ्गराज्यस्य सर्वे गङ्गां प्रतस्थिरे ॥ KRT_7_0485cd  
पैतामहेन कोशेन परिवारेण चान्वितः । KRT_7_0486ab  
पित्रा विरोधं जग्राह हर्षस्तु विजयेश्वरे ॥ KRT_7_0486cd  
आद्ये पिता पुरवरे[^0487-1] पिता श्रीविजयेश्वरे । KRT_7_0487ab  
तस्मिन्पुत्रस्तु तत्रासीत्पिता तु नगरान्तिके ॥ KRT_7_0487cd  
ततोतिव्ययिनं पुत्रं दरिद्रो नीतिमान्पिता । KRT_7_0488ab  
अभ्यर्थ्यानर्थभीतश्च संधिं दूतैरयाचत ॥ KRT_7_0488cd  
स तैरसकृदायातैरुत्सिक्तो युक्तवादिभिः । KRT_7_0489ab  
राजपुत्रः समं पित्रा संधिं निन्ये कथंचन ॥ KRT_7_0489cd  
रक्षां पैतामहे कोशे शरीरे चात्मजन्मने । KRT_7_0490ab  
प्रतिशुश्राव जनकः कृतप्रत्यहवेतनः ॥ KRT_7_0490cd  
नृपतेः पुत्रमानेतुम् विशतो विजयेश्वरम् । KRT_7_0491ab  
दृष्टिः प्लुष्टैर्गृहैर्दग्धा श्रुतिश्च जनगर्हया ॥ KRT_7_0491cd  
स पीतकोशः संगृह्य तनयं प्राविशत्पुरम् । KRT_7_0492ab  
कोशं चास्थापयन्मुद्रां दत्त्वा तदभिधाङ्किताम् ॥ KRT_7_0492cd  
अत्रान्तरे तस्य राज्ञो धार्मिकी धीरजायत । KRT_7_0493ab  
दारिद्र्यच्छेदिनी धर्म्या धनबुद्धिश्च सर्वतः ॥ KRT_7_0493cd  
तनयो नयनाख्यस्य कल्पः सेल्यपुरौकसः । KRT_7_0494ab  
कुटुम्बिनो जय्यकाख्यः क्रमाड्डामरतामगात् ॥ KRT_7_0494cd  
स्थलोत्पत्तिः स दिग्देशविक्रीतान्नो वणिज्यया । KRT_7_0495ab  
संभृतार्थः शनैर्लुब्धो धनेशस्पर्धितां[^0495-1] दधे[^0495-2] ॥ KRT_7_0495cd  
सार्धं क्रोशं खनित्वा स नित्यं दीन्नारराशिभिः । KRT_7_0496ab  
पूरितायाः क्षितेः पृष्ठे बहून्व्रीहीनवापयत् ॥ KRT_7_0496cd  
दीन्नारन्यसनं भृत्यैः कारयित्वा प्रतिक्षपम् । KRT_7_0497ab  
बहवो भेदभीतेन तेन गूढं निपातिताः ॥ KRT_7_0497cd  
स भाङ्गिलं लब्धुमिच्छन्वलेकस्मात्पलायिते । KRT_7_0498ab  
द्राक्षालतानिरुद्धाश्वो हतः केनापि पत्तिना ॥ KRT_7_0498cd  
तदीयेनोपलब्धेन धनेन वसुधातलात् । KRT_7_0499ab  
पर्याप्तेनात्यजद्राजा यावदायुर्दरिद्रताम् ॥ KRT_7_0499cd  
समृत्सु क्षाल्यमानेषु तद्दीन्नारेष्वहर्निशम्[^0500-1] । KRT_7_0500ab  
कलुषाम्भा बहून्मासान्वितस्ता समपद्यत ॥ KRT_7_0500cd  
दानोपभोगरहिताः काले क्लेशेन भूयसा । KRT_7_0501ab  
अन्यार्थमर्थान्रक्षन्ति चित्रं लुब्धा महाशयाः ॥ KRT_7_0501cd  
प्राणान्धारयते निपीय मरुतः शेते तमोन्धे बिले संभोगे परदत्तमिच्छति पटं नग्नस्त्रपाशान्तरे । KRT_7_0502ab  
विस्तार्येति कदर्यतामहिरवत्यन्यस्य हेतोर्निधीन्नान्यः कोपि परं परोपकृतिषु प्रौढोस्ति लुब्धं विना ॥ KRT_7_0502cd  
अन्यैश्च बहुभिर्मर्गैर्नद्यः सिन्धुमिवाविशत् । KRT_7_0503ab  
नानाथसंपदस्तास्ता[^0503-1] भाग्यभाजं महीभुजम् ॥ KRT_7_0503cd  
अर्था भाग्योदये जन्तुं विशन्ति शतशः स्वयम् । KRT_7_0504ab  
दिम्भ्योभ्युपेत्य सर्वाभ्यः सायं तरुमिवाण्डजाः ॥ KRT_7_0504cd  
स्रोतांसि प्रबलत्वमेत्य वसुधां मूलेषु पुष्णन्त्यधो व्योम्नोम्भः पतति त्यजन्ति हरितो वारि प्रणालीमुखैः । KRT_7_0505ab  
इत्थं शुष्कसरः पयोदसमये संपूर्यते सर्वतो भाग्यानामुदये विशन्ति शतशो द्वारैर्न कैः संपदः ॥ KRT_7_0505cd  
जनरक्षणदाक्षिण्ये ततः[^0506-1] पितुरिवान्वहम्[^0506-2] । KRT_7_0506ab  
कुशला कलशस्यासीत्प्रजापुण्योदयैर्मतिः ॥ KRT_7_0506cd  
स्वयं वणिगिवार्थानां गणनाकुशलोपि सः । KRT_7_0507ab  
विवेक्ता सत्पथत्यागे मुक्तहस्तः सदाभवत् ॥ KRT_7_0507cd  
उपस्हितौ भाविनौ च पश्यन्नायव्ययौ स्वयम् । KRT_7_0508ab  
अन्तिकान्नात्यजद्भूर्जखटिकादि नियोगिवित् ॥ KRT_7_0508cd  
तस्य स्वरूपमूल्येन रत्नादि क्रीणतः स्वयम् । KRT_7_0509ab  
नाशकन्वञ्चनां कर्तुं केपि विक्रयकारिणः ॥ KRT_7_0509cd  
त्रिवर्गं सेवमानः स विभज्य समयं सुखी । KRT_7_0510ab  
मध्याह्नादूर्ध्वमभवददृश्यः सर्वकार्यिणाम् ॥ KRT_7_0510cd  
तस्य त्वेषां परेषां च कृत्यमन्विष्यतश्चरैः । KRT_7_0511ab  
अज्ञातः स्वप्नवृत्तान्तः प्रजानामभवद्यदि ॥ KRT_7_0511cd  

[^0487-1]: Thus emended with G; A पुत्रवरे.  

[^0495-1]: शस्प supplied by A3 in space left by A1.  

[^0495-2]: Thus corr. by A2 from A1 र्धतामगात्.  

[^0500-1]: Emended; A तद्दीना॰.  

[^0503-1]: Thus corr. by A3 from A1 ॰स्ताता.  

[^0506-1]: ततः supplied by A3 in space left by A1.  

[^0506-2]: Thus corr. by A3 from A1 ॰वान्तिकम्.  

[page 124]  



स्ववेश्यमेव गृहस्थस्य ध्यायतश्चास्य मण्डलम् । KRT_7_0512ab  
जनो जनपदे जातु न कश्चिद्दैन्यमस्पृशत् ॥ KRT_7_0512cd  
कौलीनचकितो राजा कुर्वन्कण्टकशोधनम् । KRT_7_0513ab  
प्रकटं नात्यजद्दण्डं चौरेभ्योपो स जातु चित् ॥ KRT_7_0513cd  
न तस्यार्थः कोपि नष्टो मन्त्रिणो यमयोजयन् । KRT_7_0514ab  
मन्त्रिणां स पुनश्चक्रे नष्टस्यार्थस्य योजनम् ॥ KRT_7_0514cd  
विवाहयज्ञयात्रादिमहोत्सवशताकुलः । KRT_7_0515ab  
नित्यप्रहृष्टो निर्दैन्यस्तद्राज्ये ददृशे जनः[^0515-1] ॥ KRT_7_0515cd  
तेन नीतिविदाक्रान्तः क्ष्माभुजः क्षित्यनन्तराः । KRT_7_0516ab  
आहाराचरणेप्यासंस्तदध्यक्षान्विताक्षमाः ॥ KRT_7_0516cd  
तन्वङ्गस्थस्यक्वनादींस्त्रीनायातान्दिगन्तरात्[^0517-1] । KRT_7_0517ab  
व्ययितैकानुजान्मल्लप्रमुखान्गुङ्गजानपि ॥ KRT_7_0517cd  
अप्रीणयद्बन्धुभृत्यान्स भव्याभिर्विभूतिभिः । KRT_7_0518ab  
कलाभिरमृतार्द्राभिः सोमः[^0518-1] सुरपितॄनिव ॥ युग्मम्॥ KRT_7_0518cd  
अवाप्तपरिपाकोपि दौःशील्येन न भूपतिः । KRT_7_0519ab  
कुदैशिकोपदिष्टेन दुष्टाचारेण चोज्झितः ॥ KRT_7_0519cd  
टक्केन बुल्लियाख्येन कन्यकाः समुपाहृताः । KRT_7_0520ab  
क्रीतास्तस्य तुरुष्केभ्यो[^0520-1] नानादिग्देशसंभवाः ॥ KRT_7_0520cd  
स ताभिः परदारैश्च रूपलोभादुपाहृतैः । KRT_7_0521ab  
अवरोधपुरंध्रीणां द्वासप्ततिमढौकयत् ॥ KRT_7_0521cd  
बह्वीः कामयमानस्य योषितः प्रतिवासरम् । KRT_7_0522ab  
मत्स्ययूषादिभिर्वृष्यैर्नास्य[^0522-1] पुष्टिरंहीयत ॥ KRT_7_0522cd  
महासमयपूजासु व्यग्रः स गुरुभिः समम् । KRT_7_0523ab  
महाचरूणामाहारं नीतिमुत्सृज्य चाकरोत् ॥ KRT_7_0523cd  
एवं शबलकृत्येन पुरं तेन नवीकृतम् । KRT_7_0524ab  
निर्दग्धे विजयक्षेत्रे शिलावेश्म न[^0524-1] शूलिनः ॥ KRT_7_0524cd  
विजयेशशिलावेश्ममौलावातपवारणम् । KRT_7_0525ab  
नृपोम्बरशिरश्चुम्बि जाम्बूनदमयं व्यधात् ॥ KRT_7_0525cd  
व्यवस्थितिं चानपायां व्यधत्त त्रिपुरेश्वरे । KRT_7_0526ab  
पिनाकिनश्च प्रासादं स स्वर्णामलसारकम् ॥ KRT_7_0526cd  
ततः सत्कर्मकुशलश्चकार कलशेश्वरम् । KRT_7_0527ab  
निःसंख्यहाटकघटीपटलाङ्कशिलागृहम् ॥ KRT_7_0527cd  
कलशेशोपरि छत्त्रं चिकीर्षोः काञ्चनाञ्चितम् । KRT_7_0528ab  
तुरुष्कदेशजः शिल्पी राज्ञोभ्यर्णमुपाययौ ॥ KRT_7_0528cd  
सहस्रैर्भूरिभिर्हेम्नश्छत्त्रसिद्धिं वदन्कलाम् । KRT_7_0529ab  
स छादयन्निजां ताम्रे काञ्चनारोपणं विदन् ॥ KRT_7_0529cd  
कानिचिद्दिवसान्यासीत्प्राप्नुवन्नृपसत्क्रियाम् । KRT_7_0530ab  
ततोतितीक्ष्णप्रज्ञेन नोनकाख्येन मन्त्रिणा ॥ KRT_7_0530cd  
अभ्यूह्य शिक्षितकलो विलक्षोगाद्यथागतम् । KRT_7_0531ab  
तच्च छत्त्रं ययौ सिद्धिमत्यल्पैरेव काञ्चनैः ॥ KRT_7_0531cd  
अनन्तेशाभिधं बाणलिङ्गमन्याश्च भूपतिः । KRT_7_0532ab  
प्रतिष्ठा विविधाश्चक्रे स शक्राधिकवैभवः ॥ KRT_7_0532cd  
नृपे सहजपालाख्ये शान्तिं यातेभ्यषिच्यत । KRT_7_0533ab  
ततः संग्रामपालाख्यो राहपुर्यां[^0533-1] तदात्मजः ॥ KRT_7_0533cd  
राज्यं जिहीर्षुर्बालस्य पितृव्यस्तस्य भूपतेः । KRT_7_0534ab  
भेजे पश्चाज्जयानन्दं शूरैर्विज्जादिभिः समम् ॥ KRT_7_0534cd  
रद्भयाच्छरणं प्रायान्नृपं साहायकार्थिनी । KRT_7_0535ab  
स्वसा संग्रामपालस्य[^0535-1] जस्सराजश्च टक्कुरः ॥ KRT_7_0535cd  
कृतप्रसादो नृपतिः साहायककृते ददौ । KRT_7_0536ab  
तयोः पश्चाज्जयानन्दं शूरैर्विज्जादिभिः समम् ॥ KRT_7_0536cd  
तत्र विद्रावितामित्रः स[^0537-1] स्फूर्जन्क्रान्तमण्डलः । KRT_7_0537ab  
संग्रामपालामात्यानां कार्यान्ते शङ्क्यतां[^0537-2] ययौ ॥ KRT_7_0537cd  
काङ्क्षन्तो गमनं तस्य दत्त्वा तास्ता विभीषिकाः । KRT_7_0538ab  
ते त्रासमैच्छन्नाधातुम् स वीरो न त्वकम्पत ॥ KRT_7_0538cd  
मतिं राजपुरीयाणामसावेतामदादिति । KRT_7_0539ab  
शङ्कमानेन तेनाथ बिज्जे मन्युरुपाहृतः ॥ KRT_7_0539cd  

[^0525-1]: Thus corr. by A1 from जनैः.  

[^0527-1]: Doubtful; thus A.  

[^0528-1]: मः supplied by A3 in space left by A1.  

[^0520-1]: Thus A3; A1 तुरुष्केन.  

[^0522-1]: A3 gloss वृष्यैः वाजीकरणैः. A2 quotes: वृष्यकल्पतरौ पारिभद्ररसेनैव हिङ्गुलं याममात्रकम् । मर्दयित्वा पारदवत्पातयेत्पूर्वयुक्तितः । योजयेत्सर्वयोगेषु सप्तकञ्चुकवर्जितम्॥.  

[^0524-1]: न supplied by A3 in space left by A1.  

[^0533-1]: A3 gloss राजविर् इति भाषया.  

[^0535-1]: Thus corr. by A3 from A1 संग्रामराजस्य.  

[^0537-1]: A4 gloss जयानन्दः.  

[^0537-2]: Thus emended with G sec. manu; A शक्यतां.  

[page 125]  



तैस्तत्र दत्तद्रविणैः प्रार्थितोथ महामतिः । KRT_7_0540ab  
रक्षापदेशात्स्वं सैन्यं स्थापयित्वा न्यवर्तत ॥ KRT_7_0540cd  
एवं राजपुरीं तस्मिन्स्वीकृत्यान्तिकमागते । KRT_7_0541ab  
तुतोष कार्यमर्मज्ञः प्राज्ञः कलशभूपतिः ॥ KRT_7_0541cd  
क्रमाद्राजायमानेषु बिज्जादिष्वथ पस्पृशे । KRT_7_0542ab  
आमयेन जयानन्दो दैवात्प्रमयहेतुना ॥ KRT_7_0542cd  
स्वास्थ्यवार्तोपलम्भाय भूपतिं गृहमागतम् । KRT_7_0543ab  
वाच्यमस्ति रहः किंचिदित्यूचे स कथान्तरे ॥ KRT_7_0543cd  
निर्यातेष्वथ सर्वेषु किंचिन्नैवाब्रवीद्यदा । KRT_7_0544ab  
तदा ताम्बूलतित्यक्षाव्याजाद्बिज्जो विनिर्ययौ ॥ KRT_7_0544cd  
आप्तेनोक्तोपि निर्गच्छन्किं प्रयासीति भूभुजा । KRT_7_0545ab  
मन्त्रिणा चैत्य स प्राज्ञो बहिरेव व्यलम्बत ॥ KRT_7_0545cd  
जयानन्दोभ्यधाद्भूपमुक्त्वा राजपुरीकथाम् । KRT_7_0546ab  
व्यक्तं नास्त्येव ते राज्यं बिज्जे वृद्धिमुपागते ॥ KRT_7_0546cd  
आदीयमानाद्बिज्ज्येन कार्येभ्यो वेतनादपि । KRT_7_0547ab  
दर्शयामास गणनां बहुमूल्यां महीभुजे ॥ KRT_7_0547cd  
प्राप्तः कलुषतां राजा प्रयातः स्वगृहांस्ततः । KRT_7_0548ab  
याचितो गमनानुज्ञां बिज्जेनेङ्गितवेदिना ॥ KRT_7_0548cd  
निषेधन्निव दाक्षिण्यलेशान्निर्बन्धकारिणः । KRT_7_0549ab  
तस्यानुज्ञां ददौ गन्तुं सान्तस्तोषो महीपतिः ॥ KRT_7_0549cd  
लब्धादेशो गृहान्गम्त्वा सर्वोपकरणैः समम् । KRT_7_0550ab  
प्रस्थाप्य सोग्रतो भ्रातॄनाप्रष्टुं नृपतिं ययौ ॥ KRT_7_0550cd  
राजधर्मभीरत्वक्रूरयोः[^0551-1] स्वामिभृत्ययोः । KRT_7_0551ab  
काचिदेव क्षणे तस्मिंश्चेष्टाभूदद्भुतावहा ॥ KRT_7_0551cd  
न यत्प्रभुः प्रियं भृत्यं गमनात्स व्यवर्तयत् । KRT_7_0552ab  
उपालेभे समन्युश्च न यद्भृत्यः प्रियं प्रभुम् ॥ KRT_7_0552cd  
सहोत्थितेन कतिचित्पदानि सह भूभुजा । KRT_7_0553ab  
चिरं कृत्वा कथां नीचैर्हसन्बिज्जो विनिर्ययौ ॥ KRT_7_0553cd  
जिन्दुराजं हलधरो मुमूर्षुर्दूषयन्यथा । KRT_7_0554ab  
तथा बिज्जं यजानन्दः स व्यवारोपयत्पदात् ॥ KRT_7_0554cd  
तल्लक्ष्मीमात्रशेषां क्ष्मां कृत्वा गच्छन्विधीयताम् । KRT_7_0555ab  
हृतार्थो बिज्ज इत्युक्तिं नाग्रहीन्मन्त्रिणां नृपः ॥ KRT_7_0555cd  
निर्वर्तयिष्यति क्ष्माभृन्नियतं गमनादमुम् । KRT_7_0556ab  
इत्याशयान्वगाद्बिज्जं राजवर्जं जनोखिलः ॥ KRT_7_0556cd  
आस्कन्दं शङ्कमानोस्थाद्बिज्जाद्राजा बलोर्जितात् । KRT_7_0557ab  
तृणस्पन्देपि चकितो निर्निद्रः पञ्च यामिनीः ॥ KRT_7_0557cd  
तस्मिञ्शूरपुराद्याते[^0558-1] निवृत्तेष्वनुगन्तृषु । KRT_7_0558ab  
निवृत्तशङ्कस्तां शङ्कां प्रादुश्चक्रे स मन्त्रिणाम् ॥ KRT_7_0558cd  
ते तदाकर्ण्य यं मन्त्रं बिज्जार्थहरणेब्रुवन् । KRT_7_0559ab  
तस्याविधाने भूभर्तुरमन्यन्त नयज्ञाताम् ॥ KRT_7_0559cd  
बिज्जादयस्तु निर्द्रोहा यं यं देशमशिश्रयन् । KRT_7_0560ab  
तत्र तरैव पूज्यत्वं रत्नानीव प्रपेदिरे ॥ KRT_7_0560cd  
बिज्जोधिकं प्रवृद्धोपि दैवतस्येव भक्तिमान् । KRT_7_0561ab  
पद्भ्यां कलशदेवस्य सत्यंकरः सदाभवत् ॥ KRT_7_0561cd  
एवं निर्वास्य बिज्जादीनशिरावाप्तवैभवः । KRT_7_0562ab  
क्षिप्रं सूर्यमतीशापाजयानन्दः क्षयं ययौ ॥ KRT_7_0562cd  
राज्ञो विरोधकृद्वक्तुं शापस्याव्यभिचारिताम् । KRT_7_0563ab  
प्रमयम् जिन्दुराजोपि तस्मिन्नेव क्षणे ययौ ॥ KRT_7_0563cd  
तेपि बिज्जादयः क्षिप्रमचिरावाप्तसंपदः । KRT_7_0564ab  
प्रापुः शापोचितं सर्वे प्रमयं गौडमण्डले ॥ KRT_7_0564cd  
आकस्मिकेथ प्रमये[^0565-1] बिज्जः प्रमयमाययौ । KRT_7_0565ab  
सुदीर्घबन्धनक्लेशं प्राप्युस्तदनुजा अपि ॥ KRT_7_0565cd  
पलायितेषु कारायास्तेषु व्याघ्रेण पाजकः[^0566-1] । KRT_7_0566ab  
हतस्तदनुजाः[^0566-1] शेषा मुक्तक्लेशाः क्षयं ययुः ॥ KRT_7_0566cd  
द्वित्रास्तद्द्वैधकाराणां[^0567-1] नानश्यन्मदनादयः । KRT_7_0567ab  
अदीर्घेणैव कालेन दुरन्तैर्यैर्भविष्यते[^0567-1] ॥ KRT_7_0567cd  
जयानन्दसहायोथ तत्पुत्रान्परिपालयन् । KRT_7_0568ab  
सर्वाधिकारी भूपेन वामनाख्यो व्यधीयत ॥ KRT_7_0568cd  

[^0551-1]: Thus corr. by later hand from A1 राज्य॰.  

[^0558-1]: A3 gloss हूरपुर्.  

[^0565-1]: A2 gloss आकस्मिके प्रमये मारीदोष इत्यर्थः.  

[^0566-1]: Thus A1; A3 R G पाजकाः.  

[^0566-2]: Thus A1; A3 ततस्त॰.  

[^0567-1]: Thus A1; A3 द्वित्रास्तु द्वैध॰.  

[^0567-2]: Thus corr. by A3 from A1 -- तैस्तैर्भवि॰.  

[page 126]  



यस्य तास्ता व्यवहृतीर्नातिज्ञस्याद्भुतावहाः । KRT_7_0569ab  
वर्णयन्ति वयोवृद्धा गोष्ठीष्वद्यापि[^0569-1] धीमताम् ॥ KRT_7_0569cd  
ग्रामानवन्तिस्वम्यादिभोग्यानाहत्य लुब्धधीः । KRT_7_0570ab  
राजा कलशगञ्जाख्यं कर्मस्थानं विनिर्ममे ॥ KRT_7_0570cd  
मन्त्रिणे नोनकायासौ धनोत्पादविदेप्यदात् । KRT_7_0571ab  
क्रौर्यवस्तो न पादाग्रं जनरक्षणदक्षिणः ॥ KRT_7_0571cd  
मन्त्रिणो राजकलशापत्यान्यत्यन्तरङ्गताम् । KRT_7_0572ab  
लेभिरे क्ष्माभुजः पार्श्वे प्रशस्तकलशादयः ॥ KRT_7_0572cd  
सुताः स्वाच्छन्द्यविवशाश्चौराः संध्यादिसंश्रयाः । KRT_7_0573ab  
युक्त्या निदधिरे राज्ञा निबद्धस्वाधिकारिणः ॥ KRT_7_0573cd  
पुनर्मदनपालेन क्रान्ते राजपुरीपतौ । KRT_7_0574ab  
साहायकाय व्यसृजत्सेनान्यं बप्पटं नृपः ॥ KRT_7_0574cd  
प्रतापैर्भूपतेस्तेन भृत्यांशेनापि[^0575-1] निर्जितः । KRT_7_0575ab  
बद्ध्वा मदनपालेपि कश्मीरान्संप्रवेशितः ॥ KRT_7_0575cd  
भ्राता वराजदेवस्य कन्दर्पाख्यो महीभुजा । KRT_7_0576ab  
कृतो द्वाराधिपो वीरो विदधे डामरक्षयम् ॥ KRT_7_0576cd  
बभूव जिन्दुराजात्स शिक्षितो नयविक्रमौ । KRT_7_0577ab  
भूम्यन्तरसामन्तमुकुटस्पृष्ठशासनः ॥ KRT_7_0577cd  
स राजपुर्यादिजयी द्वारं परमकोपनः । KRT_7_0578ab  
क्षणे क्षणेत्यजद्राज्ञा प्रसाद्य ग्राहितः स्वयम् ॥ KRT_7_0578cd  
मदनः[^0579-1] क्षितिपालेन प्रापितः कम्पनेशताम् । KRT_7_0579ab  
लब्धप्रकर्षान्त्रोपादीन्डामरान्बहुशोवधीत् ॥ KRT_7_0579cd  
सेवावशीकृतः श्येनपालं स[^0580-1] नगराधिपम् । KRT_7_0580ab  
चक्रे विजयसिंहाख्यं हताशेषमलिम्लुचम् ॥ KRT_7_0580cd  
कन्दरोपोदयसिंहाद्यैः[^0581-1] प्रहिते लोहरे सकृत् । KRT_7_0581ab  
राजा भुवनराजस्य दूरं निःसारणं व्यधात् ॥ KRT_7_0581cd  
कीर्तिराजस्य तनयां स च नीलपुरप्रभोः । KRT_7_0582ab  
लब्ध्वा भुवनमत्याख्यां रिपोश्छिन्नामयoभवत्[^0582-1] ॥ KRT_7_0582cd  
कार्यप्रतिग्रहे कर्तुं प्रवृत्तिं ग्राहितोभवत् । KRT_7_0583ab  
हृत्वा विजयसिंहाद्यो नृपेण नगरेशताम् ॥ KRT_7_0583cd  
गुङ्गात्मजः स मल्लोथ तेन द्वारपतिः कृतः । KRT_7_0584ab  
राज्ञां मौलिमणिस्थाने स्वप्रतापमरोपयत् ॥ युग्मम्॥ KRT_7_0584cd  
शौर्यं निष्परिवारस्य पार्थस्योत्तरगोग्रहे[^0585-1] । KRT_7_0585ab  
उरशासंप्रवेशे वा श्रुतं[^0585-3] मल्लस्य मानिनः ॥ KRT_7_0585cd  
पञ्चाशैस्तुरगैर्यत्स कृष्णां तीर्त्वा व्यपाहरत् । KRT_7_0586ab  
राज्यं वाजिव्रजैः सार्धमभयाख्यस्य भूभुजः ॥ KRT_7_0586cd  
एवं वशीकृतभुवो भूपतेर्नयवेदिनः । KRT_7_0587ab  
सममेवाष्टभूपालास्त्रिषष्टेब्देविशन्पुरम् ॥ KRT_7_0587cd  
कीर्तिन्यब्बपुराधीशश्चाम्येयो भूभृदासटः । KRT_7_0588ab  
तुक्कात्मजस्तु कलशो बल्लापुरनरेश्वरः ॥ KRT_7_0588cd  
राजा संग्रामपालाख्यः स च राजपुरीपतिः । KRT_7_0589ab  
उत्कर्षो लोहरोर्वीभृदौर्वशो मुङ्गजो नृपः ॥ KRT_7_0589cd  
गाम्भीरसीहः कान्देशः काष्टवाटधराधिपः । KRT_7_0590ab  
श्रीमानुत्तमराजोपि राजानमुपतस्थिरे ॥ तिलकम्॥ KRT_7_0590cd  
राजलोकः प्रवृद्धोपि वने जनपदेभवत् । KRT_7_0591ab  
दुर्लक्षो वार्षिकसरित्पूरो वारिनिधाविव ॥ KRT_7_0591cd  
तस्मिन्क्षणे शिलीभूतवितस्तासलिले नृपैः । KRT_7_0592ab  
शीतक्षणेप्यसंक्षीणं सुखं तैरन्बभूयत ॥ KRT_7_0592cd  
मनसापि हि भूपाला यत्ते किंचिदचिन्तयन् । KRT_7_0593ab  
प्राप्तमेव पुरेपश्यन्वामनेन तदाहृतम् ॥ KRT_7_0593cd  
कौशलं मन्त्रिणस्तस्य रराजेतरदुर्लभम् । KRT_7_0594ab  
निमित्तं तदसंभ्रान्तो नित्यवद्योत्यवाहयत् ॥ KRT_7_0594cd  
पार्थिवेष्वथ यातेषु मल्ले कार्यपराङ्मुखे । KRT_7_0595ab  
क्षितिपालेन कन्दर्पो द्वारं स्वीकारितः पुनः ॥ KRT_7_0595cd  
अभिमानधनो मन्त्री कृतारब्धिर्निजैर्धनैः । KRT_7_0596ab  
दुर्गं स स्वापिकं नाम युक्त्या दुर्ग्रहमग्रहीत् ॥ KRT_7_0596cd  
स प्रविष्टोपि नगरं खिन्नः केनापि हेतुना । KRT_7_0597ab  
पार्थिवाभ्यर्थ्यमानोपि कार्यं नैवाग्रहीद्यदा ॥ KRT_7_0597cd  

[^0569-1]: पि supplied by A3.  

[^0575-1]: Thus corr. by A3 from A1 ॰शेमाति.  

[^0579-1]: A3 gloss मदनपालः.  

[^0580-1]: स supplied by A3.  

[^0581-1]: Thus corr. by A3 from A1 कन्दर्पोभ॰.  

[^0582-1]: Thus corr. by A3 from A1 ॰च्छिन्नाश्रयो॰.  

[^0585-1]: A3 gloss अर्जुनस्य.  

[^0585-2]: A3 gloss उत्तरो विराटपुत्रः.  

[^0585-3]: Thus A1; A3 द्रुतं.  

[page 127]  



तदा प्रशस्तकलशो[^0598-1] नित्यं दूत्यम् समाचरन् । KRT_7_0598ab  
तदुत्सिक्तोक्तिसंतप्तः संस्पृशन्नभिमानिताम् ॥ KRT_7_0598cd  
निजश्रियातिभूयस्या भूरीन्संगृह्य शस्त्रिणः । KRT_7_0599ab  
तत्पदे रत्नकलशं स्वभ्रातरमकारयत् ॥ KRT_7_0599cd  
सोर्थैः क्रीतप्रथोप्यासीन्न[^0600-1] कन्दर्पसमः[^0600-2] क्वचित् । KRT_7_0600ab  
किं चित्रोल्लिखितः सिंहः सत्यसिंहक्रियां स्पृशेत् ॥ KRT_7_0600cd  
ततः क्रमेण भूभर्त्रा भृत्यरत्नं कथंचन । KRT_7_0601ab  
राजस्थानाधिकारं स नगरे ग्राहितः पुनः ॥ KRT_7_0601cd  
अतिताडनतश्चौरे विपन्नेथ कृपाकुलः । KRT_7_0602ab  
त्यक्त्वा तमप्यधीकारं विषण्नो जाह्नवीमगात्[^0602-1] ॥ KRT_7_0602cd  
पटान्तकृतसंरोधस्ताडयित्वा करं प्रभोः । KRT_7_0603ab  
कोपाद्देशान्त्रं याaतस्तं प्रत्यास्ते[^0603-2] स्म मन्युमान् ॥ KRT_7_0603cd  
अत्यन्तखेदितोप्यासीदानीतस्यान्तिकं[^0604-1] पुनः । KRT_7_0604ab  
दर्पं हर्तुं नृपस्तस्य संनद्धो न तु जीवितम् ॥ KRT_7_0604cd  
इत्थं पुरुषसिंहानां प्रौढदार्द्यो विदोढवान् । KRT_7_0605ab  
आरोहमवरोहं च सोन्तरज्ञः क्षमापतिः ॥ KRT_7_0605cd  
उपाङ्गगीतव्यसनं नर्तकीसंग्रहादरः । KRT_7_0606ab  
देशान्तरोचितं राञ्जा तेनैवेह प्रवर्तितम् ॥ KRT_7_0606cd  
ततो जयवनोपान्ते निरन्तरमहागृहम् । KRT_7_0607ab  
स्वनामाङ्कं पुरं कर्तुं प्रावर्तत विशांपतिः ॥ KRT_7_0607cd  
मठाग्रहारप्रासादमहागृहपरंपराः । KRT_7_0608ab  
सत्तोयोपवनास्तत्र ययुः सिद्धिम् सहस्रधा ॥ KRT_7_0608cd  
अत्रान्तरे राजसूनुर्हर्षः सोत्कर्षपौरुषः । KRT_7_0609ab  
गुणैर्लेभे प्रकाशत्वमन्यभूपालदुर्लभैः ॥ KRT_7_0609cd  
सोशेषदेशभाषाज्ञः सर्वभाषासु सत्कविः । KRT_7_0610ab  
कृत्स्नविद्यानिधिः प्राप ख्यातिं देशान्तरेष्वपि ॥ KRT_7_0610cd  
लुब्धेन पित्रा संत्यक्ता जना नानादिगागताः । KRT_7_0611ab  
गुणशौर्योज्ज्वलास्तेन गृहीताः कृतवेतनाः ॥ KRT_7_0611cd  
अपर्याप्ते पितृकृते वेतने व्ययशालिनः । KRT_7_0612ab  
एकाहान्तरितं तस्य भोजनं त्यागिनोभवत् ॥ KRT_7_0612cd  
पितरं गायन इव व्यक्तं गीतैः स रञ्जयन् । KRT_7_0613ab  
भर्तव्यभरणं चक्रे तद्दत्तैः पारितोषिकैः[^0613-1] ॥ KRT_7_0613cd  
उद्गायति पुरस्तस्मिन्कदाचिदथ पार्थिवः । KRT_7_0614ab  
सभ्येषु प्रीयमाणेषु शौचायोत्थाय निर्ययौ ॥ KRT_7_0614cd  
तेन प्रसङ्गभङ्गेन जततेजोवधः सुधीः । KRT_7_0615ab  
क्षुभ्यन्वैलक्ष्यकोपाभ्यां[^0615-1] कुमारः[^0615-2] क्षितिमैक्षत ॥ KRT_7_0615cd  
प्रभुर्वीतक्षान्तिः सुहृदतिशठः स्त्री परुषवाक्सुतो गर्वोन्नद्धः परिजन उदात्तप्रतिवचाः । KRT_7_0616ab  
इयान्सोढुं शक्यो ननु हृदयदाही परिकरो न तु श्रोतावज्ञालिलितनयनान्तं परिभवन् ॥ KRT_7_0616cd  
पितुरेव तदा भृत्यो विश्शावट्टाभिधो विटः । KRT_7_0617ab  
शाधि राज्यं निहत्येमं निर्मणेवेत्युवाच तम् ॥ KRT_7_0617cd  
अधिक्षिपन्स तं रोषान्नानेनोक्तमसांप्रतम् । KRT_7_0618ab  
इत्यासन्नेन हसता धम्मटेनाप्यकथ्यत[^0618-1] ॥ KRT_7_0618cd  
अग्रे भोगेच्छवश्छन्नाः कुमाराननुगान्पितुः । KRT_7_0619ab  
स्नेहं प्रदर्श्य स्वीकुर्युर्वेश्याः कामिसखीरिव[^0619-2] ॥ KRT_7_0619cd  
पुनः सभां संप्रविष्टस्तं पिता पर्यतोषयत् । KRT_7_0620ab  
प्रीतिदायैस्ततस्तैस्तैः साधुवादैश्च मानिनाम् ॥ KRT_7_0620cd  
अन्येद्युस्तु पितुः पार्श्वात्स भुक्त्वा स्वगृहान्गतः । KRT_7_0621ab  
अभ्येत्य विश्शावट्टेन तदेव जगदे रहः ॥ KRT_7_0621cd  
उपपन्नं तत्तदुक्त्वा तेचाभीक्ष्णं निषेधता । KRT_7_0622ab  
निर्बध्नन्नपि हस्तेन सोथ कोपादताद्यत ॥ KRT_7_0622cd  
लग्नाभिघातं रुधिरं वमन्तं घ्राणवर्मना । KRT_7_0623ab  
तं वीक्ष्य सोभिजातोभूत्सदाक्षिण्यो नृपात्मजः ॥ KRT_7_0623cd  
भृत्यैः प्रक्षालयन्नस्रम् तस्येदृक्पाप्मनो भवेत् । KRT_7_0624ab  
उक्तेनापीति कथयन्स्मित्वा वासांस्यदापयत् ॥ KRT_7_0624cd  

[^0598-1]: Emended; A R G ॰कलशं.  

[^0600-1]: Thus A1; A3 नीत॰.  

[^0600-2]: Thus corr. by later hand from A1 कन्दर्पः समः.  

[^0602-1]: जाह्न supplied by A3 in space left by A1.  

[^0603-1]: Thus corr. by A3 from A1 प्रत्यास्ने.  

[^0604-1]: Thus A1; A3 ॰स्येदितस्यासीदा॰.  

[^0613-1]: Emended; A ॰तोषकैः.  

[^0615-1]: Thus A1; A3 क्षुभ्यद्वै॰.  

[^0615-2]: Thus corr. by A3 from A1 कुमाराः.  

[^0618-1]: Emended; A धर्मटेँना॰.  

[^0619-1]: Thus A1; A3 कामी स॰.  

[page 128]  



अनिच्छोरपि तस्येच्छा दानात्तेनान्वमीयत । KRT_7_0625ab  
दुःशीलेनानुaकामिन्याः[^0625-1] स्मितमात्रादिव स्पृहा ॥ KRT_7_0625cd  
असकृत्कृतयत्नः स ततः कालेन भूयसा । KRT_7_0626ab  
तं प्रैरयत्तत्र कृत्ये मध्ये स्वीकृत्य धम्मटम् ॥ KRT_7_0626cd  
स रोदद्द्रोहसंकल्पजन्मना पाप्मन श्रितः । KRT_7_0627ab  
संमन्त्र्य पितरं[^0627-1] हन्तुं तीक्ष्णान्प्रायुङ्क्त सर्वतः ॥ KRT_7_0627cd  
शश्वत्स गोचरीभूतस्तेषां स्नेहलवस्पृशाम् । KRT_7_0628ab  
न घातितः सूनुना च वर्जिता न च तत्कथा ॥ KRT_7_0628cd  
आप्तत्वं तीक्ष्णवर्गेथ प्रतिभेदभयाद्गते । KRT_7_0629ab  
तां विश्शावट्ट एवाशु वार्तां राज्ञे व्यवेदयत् ॥ KRT_7_0629cd  
बुद्धवान्राजपुत्रस्तत्तस्मिन्नहनि[^0630-1] जातभीः । KRT_7_0630ab  
भोक्तुं नागात्पितुः पार्श्वमपि दूतैः कृतार्थनः ॥ KRT_7_0630cd  
सोपि तस्मिन्ननायाते तत्रार्थे शान्तसंशयः[^0631-1] । KRT_7_0631ab  
दिने तत्र मनस्तापान्नाभुङ्क्त सपरिच्छदः ॥ KRT_7_0631cd  
सभ्रातृकस्य प्राप्तस्य प्रातर्दुःखं न्यवेदयत् । KRT_7_0632ab  
सुचिरं थक्कनस्याङ्के शिरो विन्यस्य सोरुदत् ॥ KRT_7_0632cd  
उक्त्वा च धम्मटोदन्तं[^0633-1] बद्ध्वा[^0633-2] तस्य समर्पणम् । KRT_7_0633ab  
विधेहित्यभ्यधान्नापि तं भङ्गीभणितिक्रमैः ॥ KRT_7_0633cd  
न कृताधिगमाaवावां कृत्यस्यास्येत्युदीर्य तम् । KRT_7_0634ab  
अभाषेतां भ्रातुरर्थे[^0634-1] पुनस्तन्वङ्गनन्दनौ ॥ KRT_7_0634cd  
त्वत्प्रसादबलाद्राजश्चापन्नत्राणदीक्षितौ । KRT_7_0635ab  
यावावां तत्प्रवेशार्थं[^0635-1] व्यक्तद्वारं निशास्वपि ॥ KRT_7_0635cd  
कथं न्बु पृथिवीपाल प्राप्ते प्राणात्ययक्षणे । KRT_7_0636ab  
निर्दोषो वा सदोषो वा ताभ्यां संत्यज्यतेनुजः ॥ युगलकम्॥ KRT_7_0636cd  
स्वामिद्रोहापवादश्च भवेत्तद्रक्षणाद्भुवम् । KRT_7_0637ab  
देशत्यागं तदुत्सृज्य शरणं नान्यदावयोः ॥ KRT_7_0637cd  
इत्यादि संभाव्य तयोः पादन्यस्तोत्तमाङ्गयोः । KRT_7_0638ab  
रुदित्वा गमनानुज्ञां कथंचित्पार्थिवो ददौ ॥ KRT_7_0638cd  
पथि कश्चिदमुं हन्यान्मध्यीकृत्येति धम्मतम्[^0639-1] । KRT_7_0639ab  
तौ विनिर्जन्तुर्देशात्ततः सबलवाहनौ ॥ KRT_7_0639cd  
तन्वङ्गजेषु यातेषु विविक्तीकृतमन्दिरः । KRT_7_0640ab  
सुतमानीय नृपतिः सान्त्वयन्निदमब्रवीत् ॥ KRT_7_0640cd  
आसंसारं जगत्यस्मिन्सर्वतः ख्यातकीर्तिना । KRT_7_0641ab  
जनकेनैव जन्यस्य[^0641-1] ज्ञप्तिरुत्पाद्यते जनैः । KRT_7_0641cd  
पुत्र शीतांशुनेवात्रिं दिग्द्वीपाख्यातकारितिना ॥ KRT_7_0642ab  
भवता तु सुपुत्रेण मां जानात्यखिलो जनः ॥ KRT_7_0642cd  
स त्वं गुणवतामग्र्यो निरर्गलयशा भवन् । KRT_7_0643ab  
असाधुसेव्यमध्वानं वद कस्मान्निषेवसे ॥ KRT_7_0643cd  
पैतामहं[^0644-1] निजं चार्थं यन्न तुभ्यं समार्पयम्[^0644-2] । KRT_7_0644ab  
तत्र हेतुमनाकर्ण्य नासूयां कर्तुमर्हसि ॥ KRT_7_0644cd  
रिक्तः स्वेभ्यः परेभ्यश्च प्राप्नोत्यभिभवं नृपः । KRT_7_0645ab  
इति निर्धाय हि मया क्रियते कोशरक्षणम् ॥ KRT_7_0645cd  
पुरप्रतिष्ठां निष्पाद्य क्षिप्त्वा राज्यधुरं त्वयि । KRT_7_0646ab  
वाराणस्यां गमिष्यामि नन्दिक्षेत्रेणेथ वा पुनः[^0646-1] ॥ KRT_7_0646cd  
तद्राज्यकोशयोः स्वामी बुभूषुर्न चिराद्भवान् । KRT_7_0647ab  
अतितात्पर्यतः कस्मादनार्योचितमीहसे ॥ KRT_7_0647cd  
संभावयते त्वयि न तद्यन्ममावेदितं खलैः । KRT_7_0648ab  
यथार्थकथनात्तस्मात्कौलीनं विनिवार्यताम् ॥ KRT_7_0648cd  
विशुद्धये करोत्वेष स्वकृतस्याप्रतिश्रवम् । KRT_7_0649ab  
स्नेहादितीच्छंस्तद्राजा साभिप्रायं वचोभ्यधात् ॥ KRT_7_0649cd  
अपलापवचोमात्रं निनीषुस्तस्य हेतुताम् । KRT_7_0650ab  
जनप्रत्यायने सोभूद्यस्मात्क्षान्तिसमुत्सुकः ॥ KRT_7_0650cd  
हर्षस्तु साधुवादैस्तत्पितुः संपूज्य भाषितम् । KRT_7_0651ab  
वक्ष्याम्याप्तमुखे तत्त्वमित्युक्त्वा निर्ययौ बहिः ॥ KRT_7_0651cd  
सामान्यप्रेरणादेषा चिकीर्षाभूदिति ब्रुवन् । KRT_7_0652ab  
स पितृप्रहितं दूतं ह्रीतः स्वावसथं[^0652-1] ययौ ॥ KRT_7_0652cd  

[^0625-1]: Thus corr. by A3 from A1 दुःशीलान्य॰.  

[^0627-1]: रं supplied by A3.  

[^0639-1]: Thus corr. by A3 from A1 ॰पुत्रस्तस्त॰.  

[^0631-1]: A1 तत्रार्थेऽशान्त॰.  

[^0633-1]: Emended; A दम्मटो॰.  

[^0633-2]: Emended; A बुद्ध्वा.  

[^0634-1]: A3 gloss धम्मटस्य.  

[^0635-1]: यावावां तत्प्रवेशा supplied by A3 in space left by A1.  

[^0639-1]: Emended; दम्मटम् supplied by A3 in space left by A1.  

[^0641-1]: A4 gloss पुत्रस्य.  

[^0644-1]: A4 gloss अनन्तदेवसम्बन्धिनं.  

[^0644-2]: Emended with C; A समर्पयम्.  

[^0646-1]: Thus R G C; A पुत्रः.  

[^0652-1]: Emended; A सावसथं.  

[page 129]  



दूतं म्लानाननं वीक्ष्य पाणिभ्यां ताडयञ्शिरः । KRT_7_0653ab  
हा पुत्रेति वदन्नाजा तस्यास्कन्दमदापयत् ॥ KRT_7_0653cd  
हतेस्मिन्स्वशिरश्छिन्द्याaमिति प्रोक्तवतः प्रभोः । KRT_7_0654ab  
निदेशाद्वेष्टयित्वैव तस्थुस्तद्वेश्म शास्त्रिणः ॥ KRT_7_0654cd  
तीक्ष्णास्तु पिहितद्वाराः परिवार्य नृपात्मजम् । KRT_7_0655ab  
ऊचुः सुपरुषं वाचमेवं निश्चितमृत्यवः[^0655-2] ॥ KRT_7_0655cd  
अस्मान्घृणी प्रमादी च विरुद्धं छद्म कारयन् । KRT_7_0656ab  
घातयित्वा दुरचार क्व जीवन्स्थातुमिच्छसि ॥ KRT_7_0656cd  
रक्षिष्यति सुतं स त्वाम् स पिता रक्षितस्त्वया । KRT_7_0657ab  
ज्ञातेयं युवयोरस्ति वयमेव हताः पुनः ॥ KRT_7_0657cd  
युध्यस्व मध्यगोस्माकं त्वां निहन्मोन्यथा वयम् । KRT_7_0658ab  
एवं सर्वपकारं ते व्यक्तं नास्त्येव जीवितम् ॥ KRT_7_0658cd  
तां वार्तां भूपतेः श्रुत्वा व्याकुलस्याग्रतः स्थितः । KRT_7_0659ab  
हर्षान्तिकं दण्डकाख्यः प्रायान्निजमहत्तरः ॥ KRT_7_0659cd  
तीक्ष्णैर्निजतया दत्तप्रवेशः स नृपात्मजम् । KRT_7_0660ab  
प्रसृत्योवाच मतिमानेवं सर्वान्विमोहयन् ॥ KRT_7_0660cd  
क्षत्रियापुत्र जीवित्वा कल्पानल्पेतरानपि । KRT_7_0661ab  
कारणैरपि[^0661-1] गन्तव्यं नियमान्नियतेर्वशम् ॥ KRT_7_0661cd  
तदेतस्मिन्समासन्ने मरणेव्यभिचारिणि । KRT_7_0662ab  
यदर्थं गृह्यते शस्त्रं स मानः पाल्यतां त्वया ॥ KRT_7_0662cd  
कृतश्रुतः ख्यातयशा युवा सुक्षत्रियो भवान् । KRT_7_0663ab  
तदाहवविलम्बेन कार्यं किमिव पश्यसि ॥ KRT_7_0663cd  
एतेषु सुसहायेषु मयि चाग्रेसरेधुना । KRT_7_0664ab  
विपत्तिर्विजयो वापि प्रतापिंस्तव शोभते ॥ KRT_7_0664cd  
उत्तिष्ठ नखकोशाaदियोजनं कारय द्रुतम् । KRT_7_0665ab  
वीरपट्टं बधानापि स्वःस्त्रीपरिणयस्रजम् ॥ KRT_7_0665cd  
इत्युक्त्वा क्षुरकर्मार्थं राजपुत्रं सनापितम् । KRT_7_0666ab  
प्रावेशयत्पूज्यमानस्तीक्ष्णैराभ्यन्तरं गृहम् ॥ KRT_7_0666cd  
न्यस्तासिधेनुर्हर्षेण दत्तझम्पः क्षणात्स्वयम् । KRT_7_0667ab  
पश्चात्प्रविश्य[^0667-1] तद्वेश्म चक्रे सुनिहितार्गलम् ॥ KRT_7_0667cd  
ततः स राजस्थानीयं तमारादब्रवीद्वचः । KRT_7_0668ab  
रक्षितो राजपुत्रोयं क्रियतां स्वोचितं त्वया ॥ KRT_7_0668cd  
भूतग्रहादिभवमोषधिभिर्विरोधिजातं बलैः प्रहरणभवं तनुत्रैः । KRT_7_0669ab  
निर्वाप्यते प्रतिभयं पृथिवीपतीनां सार्वत्रिकं तु रभसाद्भुवि बुद्धिवृद्धैः ॥ KRT_7_0669cd  
नदन्तस्तुमुलं योधास्ततो राजसुतास्पदे । KRT_7_0670ab  
आरोढुमाययुर्वप्रहर्मादि प्रविवेशवः ॥ KRT_7_0670cd  
तीक्ष्णा दृढद्वारगृहस्थितं त्यक्त्वा नृपात्मजम् । KRT_7_0671ab  
यावन्निर्गन्तुमिच्छन्ति हन्यमाना युयुत्सवः ॥ KRT_7_0671cd  
द्वित्राः प्रसङ्गसांनिध्यान्मध्यपातं समाश्रिताः । KRT_7_0672ab  
तावद्विनिर्ययुर्वीरा निर्द्रोहा अभिमानिनः ॥ KRT_7_0672cd  
ते निर्याताः सूर्यमतीगौरीशाश्रयिणो गृहात् । KRT_7_0673ab  
सदाशिवान्तिकं प्रापुर्घ्नन्तो युधि विरोधिनः ॥ KRT_7_0673cd  
रक्ष्यमाणोपि भूर्भर्तुर्गिरा ज्ञातेयशालिनः । KRT_7_0674ab  
राजज्ञातिर्हतस्तेषु प्रथमं सहजाभिधः ॥ KRT_7_0674cd  
द्विजस्तिव्याभिधो वीरः पण्डितः शौर्यमण्डितः । KRT_7_0675ab  
रामदेवश्च केशी[^0675-1] च कर्णाटोरिभटैर्हतः ॥ KRT_7_0675cd  
केचित्त्यजन्तः शस्त्राणि स्वं घ्नन्तः केपि च स्वयम् । KRT_7_0676ab  
लेभिरे बधबन्धादि पापाः कापुरुषोचितम् ॥ KRT_7_0676cd  
सितषष्ठ्यां सहस्यस्य चतुःषष्ठे स वत्सरे । KRT_7_0677ab  
वैरं नीत्वा पितापुत्रौ विप्लवः कारितो विटैः ॥ KRT_7_0677cd  
हट्यत्यागासक्तिः प्रिययुवतिसंप्रेरणवचः खलासङ्गः पूर्वप्रणयपरिहारो जनयितुः । KRT_7_0678ab  
अमात्येन भ्रात्रा सममपरमात्राथ कलहः कुमाराणां बुद्धिं पितरि विपरीतां प्रतनुते ॥ KRT_7_0678cd  
एवं स खलसंगत्या कुमारो लब्धलाघवः । KRT_7_0679ab  
बन्धं कारागृहे प्रापदसुखानि सुकोचितः ॥ KRT_7_0679cd  

[^0655-1]: A4 gloss स्वकीया एव पूर्व राजवधं प्रति प्रोत्साहिताः.  

[^0661-1]: A2 gloss कारणानि ब्रह्मादीनि पञ्च.  

[^0667-1]: Fol. 166 of A ends with पश्चात्प्र; fol. 167 which ended with verse 688, is now lost.  

[^0675-1]: Thus R; G केशश्च.  

[page 130]  



राज्ञीं भुवनमत्यस्मिन्बद्धे माध्यस्थ्यसंविदि[^0680-1] । KRT_7_0680ab  
स्थापिता मानिनी कण्ठच्छेदं कृत्वा जहावसून् ॥ KRT_7_0680cd  
रक्षिणो मन्त्रिणामाप्तांस्तस्य विन्यस्य भूपतिः । KRT_7_0681ab  
प्राहिणोदुचितान्भोगान्सुतस्नेहाद्दिने दिने ॥ KRT_7_0681cd  
चक्रिकायामशक्तोयमिति संचिन्त्य भूभुजा । KRT_7_0682ab  
भृत्यः प्रयागनामास्य निजः पार्श्वान्न वारितः ॥ KRT_7_0682cd  
नोनको हर्षमुद्दिश्य स्वेनान्यैश्च महीभुजम् । KRT_7_0683ab  
जीवितं लोचने वास्य कृष्येतामित्यभाषत ॥ KRT_7_0683cd  
नृपः स शीलवैकल्ये पशुतुल्ये ह्रियं त्यजन् । KRT_7_0684ab  
रिपोरिव तनूजस्य चक्रमे कतिचित्प्रियाः ॥ KRT_7_0684cd  
तासु श्वशुरवाल्लभ्यमवाप्य सुगलाभिधा । KRT_7_0685ab  
बभूव तुक्कभूभर्तृनप्त्री[^0685-1] भर्तृवधार्थिनी ॥ KRT_7_0685cd  
संमन्त्र्य नोन्कः सा च द्वौ सूदावशनान्तरे । KRT_7_0686ab  
रसं[^0686-1] प्रदातुं हर्षस्य पापं प्रैयतां ततः ॥ KRT_7_0686cd  
अन्यसूदमुखाद्वार्तां प्रयागस्तामवाप्तवान् । KRT_7_0687ab  
प्रभुं तद्दाप्यमानान्नपरिहारमकारयत् ॥ KRT_7_0687cd  
तेनान्नेन[^0688-1] परीक्षार्थं दापितेनापजीवितौ । KRT_7_0688ab  
हर्षः सर्वाणि भोज्यानि स्पृष्ट्वैवौज्झीद्दिने दिने ॥ KRT_7_0688cd  
प्रयागोपहतेनासीत्परं बाह्येन स तां विदन् । KRT_7_0689ab  
ततः प्रयागमानीय तत्र पप्रच्छ कारणम् ॥ KRT_7_0689cd  
प्रयोजकौ च सूदौ च सोपलभ्य न्यवेदयत् । KRT_7_0690ab  
भोज्येन येन केनापि कुर्वञ्जीवितधारणम् ॥ KRT_7_0690cd  
अन्नस्याभोजनं श्रुत्वा राजा सूदैर्निवेदितम् । KRT_7_0691ab  
रसार्पणकथां कृत्स्नां तज्ज्ञानं च स्वयं प्रभोः ॥ KRT_7_0691cd  
प्रयोजकौ च सूदौ च सोपलभ्य न्यवेदयत् । KRT_7_0692ab  
रसार्पणकथां कृत्स्नां तज्ञानं च स्वयं प्रभोः ॥ KRT_7_0692cd  
अथान्येष्वपि सूदेषु पित्रा दत्तेषु शङ्कितः । KRT_7_0693ab  
राजसूनुर्न बुभुजे प्रयागोपहृतं विना ॥ KRT_7_0693cd  
स सर्वेषु विरुद्धेषु यद्ययत्तत्रात्यवाहयत् । KRT_7_0694ab  
मेने तत्तद्दिनं लब्धं शेषेष्वास्थापराङ्मुखः ॥ KRT_7_0694cd  
अत्रान्तरे समुदभूदकस्मान्नाशसूचकः । KRT_7_0695ab  
अदृष्टपूर्वो भूभर्तुः सदाचारविपर्ययः ॥ KRT_7_0695cd  
उत्पाद्य ताम्रस्वाम्याख्यं पूर्वं ताम्रमयं रविम् । KRT_7_0696ab  
स रीतिप्रतिमाः स्वैरं विहारेभ्योप्यपाहरत् ॥ KRT_7_0696cd  
धनानि निरपत्यानामाहर्तुं व्यवसायिना । KRT_7_0697ab  
न्यवार्यतार्यमर्यादा क्रौर्याक्रान्तेन भूभुजा ॥ KRT_7_0697cd  
ततोतिशापसंतापव्यञ्जकेनाञ्जसाभवत् । KRT_7_0698ab  
अतिसंभोगजातेन धातुक्षैण्येन सोर्दितः ॥ KRT_7_0698cd  
कुम्भप्रतिष्ठासंभारं चिकीर्षोर्हरमन्दिरे । KRT_7_0699ab  
तस्यापतन्महाकालकुम्भे नासापुताययौ ॥ KRT_7_0699cd  
आकस्मिकं दुर्निमित्तं तत्प्रतीकारसंविदा । KRT_7_0700ab  
न मनागप्यगाच्छान्तिं प्रवृद्धिं प्रत्युपायौ ॥ KRT_7_0700cd  
अस्रस्रुत्यनुबन्धेन[^0701-1] तेन ग्पलितसौष्ठवः । KRT_7_0701ab  
शनैः शय्याप्रणयितामन्तः स प्रत्यपद्यत ॥ KRT_7_0701cd  
बलमांसकृतक्षैण्यमग्निमान्द्याद्युपद्रवैः । KRT_7_0702ab  
कलाशेषेण शशिना तद्वपुः साम्यमाययौ ॥ KRT_7_0702cd  
राज्यं स दित्सुर्हर्षाय द्ष्ट्वामात्यान्पराङ्मुखान् । KRT_7_0703ab  
ततोभिषेकमौत्कर्षमानिन्ये लोहराचलात् ॥ KRT_7_0703cd  
उच्चावचास्तेन सर्वे संविभक्ता मुमूर्षुणा । KRT_7_0704ab  
परमीर्ष्याविधेयेन न शुद्धान्तवधूजनः ॥ KRT_7_0704cd  
कृत्वा धनार्पणं कुर्यां देशादस्य प्रवासनम् । KRT_7_0705ab  
इत्युक्त्वा हर्षमानेतुं तेनाप्रार्थ्यन्त मन्त्रिणः ॥ KRT_7_0705cd  
ते तु गोप्तॄन्निवार्याद्यांष्ठक्कुराल्लोहराश्रितान्[^0706-1] । KRT_7_0706ab  
विन्यस्य रक्षिभावे तमुत्कर्षाय न्यवेदयन् ॥ KRT_7_0706cd  
स नाद्यमण्डपात्तेन निकृष्टः क्षामविग्रहः । KRT_7_0707ab  
निवेशितश्चतुःस्तम्भे बद्ध्वा बान्धववर्जितः ॥ KRT_7_0707cd  
अथोज्जिगमिषून्प्राणान्निःसामर्थ्यो[^0708-1] विदन्नृपः । KRT_7_0708ab  
मुमूर्षुरभवत्तीर्थस्थानाय कृतत्वरः ॥ KRT_7_0708cd  

[^0680-1]: Thus R G sec. manu; C G prima manu माध्यस्थ॰.  

[^0658-1]: Emended; G R ॰भूभर्तृनप्तृभर्त्रूपधार्थिनी; C ॰भूभर्तृनप्तृभर्तृपधा॰.  

[^0686-1]: Thus G C; R रसे.  

[^0688-1]: Thus emended with C; A R G तेनात्तेन.  

[^0701-1]: Emended; A अवु॰.  

[^0706-1]: Emended with C; A गोप्तृन्नि.  

[^0708-1]: Emended with C; A अथोजग॰.  

[page 131]  



स जानन्दैवकक्रोधं तम्रस्वामिविपाटनात् । KRT_7_0709ab  
इयेष शरणं कर्तुं मार्ताण्डं प्राणलब्धये ॥ KRT_7_0709cd  
संत्यज्य विजयक्षेत्रमत एवापवर्गदम् । KRT_7_0710ab  
महीश्वरोपो प्रययौ तत्र त्रासवशंशवदः ॥ KRT_7_0710cd  
अधीकारप्राप्त्या तृणमिव विदन्विश्वमखिलं नियोगी जातार्तिर्नमति गृहदासीरपि रुदन् । KRT_7_0711ab  
नदन्मूर्खो ज्ञानी बहुदुरुपदेशाधिगमतः[^0711-1] करोति प्राणान्ते शिशुरिव च किं किं न विगुणम् ॥ KRT_7_0711cd  
तादृश्या कृपणप्रायसेव्यया क्लैव्यसंविदा । KRT_7_0712ab  
गुरूपदेशाहंकारस्तस्य हास्यत्वमाययौ ॥ KRT_7_0712cd  
शुक्लायां मार्गशीर्षय तृतीयस्यां निशामुखे । KRT_7_0713ab  
तलादेवाश्रितो युग्यं भूभृन्मर्तुं विनिर्ययौ ॥ KRT_7_0713cd  
स भेरीतूर्यनिर्घोषैर्जनाक्रन्दं तिरोदधत् । KRT_7_0714ab  
सामान्यान्तःपुरो नौभिः प्रतस्थे जलवर्त्मना ॥ KRT_7_0714cd  
यामशेषे दिनेन्द्यस्मिन्प्राप्तस्य चरणान्तिके । KRT_7_0715ab  
मार्ताण्डस्य स्वजीवाप्त्यै सौवर्णीं प्रतिमां व्यधात् ॥ KRT_7_0715cd  
भृत्यैरगणिताज्ञस्य द्दृक्षोर्ज्येष्टमात्मजम् । KRT_7_0716ab  
औत्सुक्येनारतिस्तस्य व्यथितस्याधिकाभवत् ॥ KRT_7_0716cd  
बहिर्हर्षकृतं गीतं गायनानां स गायताम् । KRT_7_0717ab  
विवृतद्वारविवरः शृणोति स्म विनिःश्वसन् ॥ KRT_7_0717cd  
प्राणावसानसमये परिसंकुचन्ती स्वप्नप्रसङ्ग इव धावनशक्तिराज्ञा । KRT_7_0718ab  
प्राचुर्यदा खलु रुजो मरणोद्भवाया मर्मव्यथां प्रथयते पृथिवीपतीनाम् ॥ KRT_7_0718cd  
प्रजाज्येष्ठं तनूजं च संविभक्तुं कृतार्थनः । KRT_7_0719ab  
उत्कर्षं ग्राहयञ्शिक्षां बद्धजिह्वोभवत्ततः ॥ KRT_7_0719cd  
अव्यक्तं वदतो हर्ष इति वाचं पुनः पुनः । KRT_7_0720ab  
निह्नोतुं नोनको भावं तस्यादर्शमढौकयत्[^0720-1] ॥ KRT_7_0720cd  
स तन्निवार्य विहसन्दष्टौष्ठः कम्पयञ्शिरः । KRT_7_0721ab  
जपन्किमपि सार्धे द्वे बद्धवागभवद्दिने ॥ KRT_7_0721cd  
आसन्नप्राणनिर्याणः संज्ञयाहूय मन्त्रिणः । KRT_7_0722ab  
ततः स्वं तैरसमूढैर्मार्ताण्डाग्रमनाययत् ॥ KRT_7_0722cd  
वर्षानेकान्नपञ्चाशद्भुक्तवान्स सितेहनि । KRT_7_0723ab  
मार्गस्य पञ्चषष्टेब्दे षष्ठ्यां निष्ठामथासदत् ॥ KRT_7_0723cd  
सप्त मम्मनिकामुख्या देव्यः परिणयाहृताः । KRT_7_0724ab  
अवरुद्धापि[^0724-1] जयमित्यभिधाना तमन्वगुः ॥ KRT_7_0724cd  
प्रसादवित्तया तस्य पुनः कय्याभिधानया । KRT_7_0725ab  
अवरुद्धिकया कृत्स्ना स्त्रीजातिरपवित्रिता ॥ KRT_7_0725cd  
सर्वावरोधप्राधान्यप्रदानं नास्मरद्यदि । KRT_7_0726ab  
मा स्मार्षीन्नाम भर्तुस्तदनुच्चाभिजनोद्भवा ॥ KRT_7_0726cd  
संश्रित्य विजयक्षेत्रं क्रमाद्ग्रामनियोगिनः । KRT_7_0727ab  
भेजे यत्त्ववरुद्धात्वमतो दुःखाकरोति नः ॥ KRT_7_0727cd  
भूपालभोग्यं स्ववपुः सा भोगाभ्यासभासुरम् । KRT_7_0728ab  
निनाय ग्राम्यभोग्यत्वं धिङ्नारीनीचचेतसः ॥ KRT_7_0728cd  
उत्कर्षस्याभिषेकाय व्यग्रेष्वखिलमन्त्रिषु । KRT_7_0729ab  
अन्त्येष्टिमकरोद्राज्ञः[^0729-1] कृतज्ञो वामनः परम् ॥ KRT_7_0729cd  
घोषोभिषेकतूर्याणामेकतो गीतमङ्गलः । KRT_7_0730ab  
साक्रन्दः प्रेततूर्याणां नादोन्यत्र समुद्ययौ ॥ KRT_7_0730cd  
जातः पद्मश्रियो देव्याः पुत्रः कलशभूभुजा । KRT_7_0731ab  
ततो विजयमल्लाख्यो[^0731-1] भ्रातुर्वैमत्यमादधे ॥ KRT_7_0731cd  
यददाद्धर्षदेवस्य पिता प्रत्यहवेतनम् । KRT_7_0732ab  
प्रतिशुश्राव तस्मै स तदेवोत्कर्षभूपतिः[^0732-1] ॥ KRT_7_0732cd  
आश्वासाय च मध्यस्थान्ददौ सामान्तमन्त्रिणः । KRT_7_0733ab  
कय्यात्मजस्य चक्रे च जयराजस्य वेतनम् ॥ KRT_7_0733cd  
अन्विष्यन्ति रुदत्य एव तरला गत्यन्तरं योषितो योगक्षेमकथां चितान्तिकगता एवात्मजाः कुर्वते । KRT_7_0734ab  
अन्येषां शतशोवसानसमये चर्वां विचार्येदृशीम् स्त्रीपुत्रादिकृते कुकर्मभिरहो संनिन्वतेर्थं जडाः ॥ KRT_7_0734cd  

[^0711-1]: Emended with C; A ॰देशोधि॰.  

[^0720-1]: A2 gloss हर्ष आनीयतामिति राज्ञो भावमभिप्रायं निह्नोतुं आदर्शो नोनकेना नित इत्यर्थः हर्षः आदर्श इति पाठमात्रसाम्यादित्यर्थः.  

[^0724-1]: A2 gloss उरद्धा इति वेद्यभाषया.  

[^0729-1]: Emended with C; A अन्त्येष्टि॰.  

[^0731-1]: ज supplied by A3.  

[^0732-1]: Emended; A तदैवो॰.  

[page 132]  



पर्विवेश ततः श्रीमान्नगरं नृपतिर्नवः । KRT_7_0735ab  
न तु हर्षोदयाकाङ्क्षि हृदयं नगरौकसाम् ॥ KRT_7_0735cd  
तद्राज्यलाभदिवसो जनस्याभोगदूषितः । KRT_7_0736ab  
सन्नपि प्रत्यभान्नैव स रोगार्तेरिवोत्सवः ॥ KRT_7_0736cd  
हर्षदेवस्तु पितरि प्रयाते भर्तुमातुरे । KRT_7_0737ab  
नवबद्धश्चतुःस्तम्भे न तस्मिन्नह्नि[^0737-1] भुक्तवान् ॥ KRT_7_0737cd  
सार्थभ्रष्टमिवाध्वन्यमन्यस्मिन्नह्नि ठक्कुराः । KRT_7_0738ab  
ते शोकमूकं संप्रार्थ्य कथंचित्तमभोजयन् ॥ KRT_7_0738cd  
राज्यं दातुं निजे देशे चक्रुश्चास्य प्रतिश्रवम् । KRT_7_0739ab  
राज्यद्वयं नायमर्हत्येक एवेति वादिनः ॥ KRT_7_0739cd  
एवं मिलितचित्तस्तैर्विपत्तिं श्रुतवान्पितुः । KRT_7_0740ab  
कृतोपवासः सोन्येद्युः शुश्रावोत्कर्षमागतम् ॥ KRT_7_0740cd  
बाष्पैः पित्रे प्रयच्छन्तं निर्वापसलिलाञ्जलीन् । KRT_7_0741ab  
तं दूतैरनुजो राजा स्नातुं प्रार्थयताथ सः ॥ KRT_7_0741cd  
तस्य स्नानक्षणे राज्ञि सज्जे राज्याभिषेचने । KRT_7_0742ab  
घोषोभिषेकतूर्याणामुदभूत्सजयध्वनिः ॥ KRT_7_0742cd  
स तेन सुनिमित्तेन प्राप्तां मेने निमित्तवित् । KRT_7_0743ab  
विद्युद्द्योतेन जीमूतगर्जामिव नृपश्रियम् ॥ KRT_7_0743cd  
ततः प्रभृत्युन्मुखता सुनिमित्तैरगृह्यत । KRT_7_0744ab  
तस्यात्यासन्नराज्यस्य भृत्यैरिव दिने दिने ॥ KRT_7_0744cd  
स भोजनं कारयितुं दूतान्भ्रात्रा विसर्जितान् । KRT_7_0745ab  
देशान्निर्वासयतु मां राजा[^0745-1] संत्यज्य बन्धनात् ॥ KRT_7_0745cd  
स्थातुमप्रत्यवस्थित्या[^0746-1] विदध्यां कोशसंविदम् । KRT_7_0746ab  
म्रियेन्यथा निरशनैः संदिश्येति व्यसर्जयत् ॥ KRT_7_0746cd  
स तन्मिथ्या प्रतिश्रुत्य तं दूतैः प्रहितैस्ततः । KRT_7_0747ab  
कृतकोशं सान्त्वयित्वा राजा भोज्यमभोजयत् ॥ KRT_7_0747cd  
नित्यं च श्वो विधास्ये तदर्थ्यमान[^0748-1] इति ब्रुवन् । KRT_7_0748ab  
कालापहारं कुर्वाणः शङ्कां तस्योदपादयत् ॥ KRT_7_0748cd  
विश्वासाय स्वताडङ्कपाणिं[^0749-1] कृत्वा प्रयागकम् । KRT_7_0749ab  
पार्श्वं विजयमल्लस्य सोथ गूढं व्यवसर्जयत् ॥ KRT_7_0749cd  
तदेवोक्त्वा तमूचे स त्वां ब्रूते दुःस्थितोग्रजः । KRT_7_0750ab  
कुमारे त्वयि राज्येस्मिञ्शुच्यामो बन्धने वयम् ॥ KRT_7_0750cd  
संक्रान्तदुःखं संचिन्त्य चिरेणापि तमब्रवीत् । KRT_7_0751ab  
कार्यं कुर्यात्कथमिदं मद्गिरा नीतिमान्नृपः ॥ KRT_7_0751cd  
तथाप्यस्मिन्यथाशक्ति यतिष्ये त्वद्विमोक्षणे । KRT_7_0752ab  
त्वया तु सावधानेन रक्षणीयं स्वजीवितम् ॥ KRT_7_0752cd  
तं पार्श्वं हर्षदेवस्य संदिश्येति व्यसर्जयत् । KRT_7_0753ab  
उपायांश्चिन्तयन्नासीत्तस्य कार्यस्य सिद्धये ॥ KRT_7_0753cd  
उत्कर्षः प्राप्तराज्यस्तु दैवतैरिव मोहितः । KRT_7_0754ab  
नादधे किंचिदारम्भं व्यवस्थाग्रथनक्षमम् ॥ KRT_7_0754cd  
समर्पिताधिकारोपि कन्दर्पादीन्स मन्त्रिणः । KRT_7_0755ab  
राज्यकृत्यं न पप्रच्छ विदधे स च न स्वयम् ॥ KRT_7_0755cd  
परिमातुं परीमाणं कोशसंचयवीक्षणे । KRT_7_0756ab  
परं क्षमापतेस्तस्य दिनकूत्यमजायत ॥ KRT_7_0756cd  
कर्मणा निर्व्ययेनास्य चिन्त्यमानस्य येन वा[^0757-1] । KRT_7_0757ab  
सुदीर्घदर्शी लोकोभूत्तेन लुब्धत्वनिश्चयी ॥ KRT_7_0757cd  
सा तस्य लुब्धताख्यातिः समुद्गान्नप्रदायिनः । KRT_7_0758ab  
भूभर्तुः पितृपत्नीभिः स्वैरिणीभिः प्रवर्धिता ॥ KRT_7_0758cd  
स श्रोत्रिय इवोत्कम्पी[^0759-1] व्यवहारमिताशयः । KRT_7_0759ab  
महाहृदयभोग्यानां प्रजानां नाभवत्प्रियः ॥ KRT_7_0759cd  
ततो नियमितां वृत्तिं तस्माल्लुब्धादनाप्नुवन् । KRT_7_0760ab  
कुप्यन्विजयमल्लोभूद्देशान्गन्तुं कृतोद्यमः ॥ KRT_7_0760cd  
स्वं रक्षितुं स मध्यस्थाननुव्रज्याकृतेखिलान् । KRT_7_0761ab  
प्रार्थयामास तेनापि[^0761-1] सज्जास्तमनुवव्रजुः ॥ KRT_7_0761cd  
लवणोत्से निशामेकां पुरान्निर्गत्य तस्थुषः । KRT_7_0762ab  
मध्यस्थसैन्यास्तस्यैव[^0762-1][^0762-2] योधाः पक्षमशिश्रयम् ॥ KRT_7_0762cd  

[^0737-1]: Thus corr. by A3 from A1 ॰न्नस्मि.  

[^0746-1]: Thus corr. by A3 from A1 राज्यात्सन्त्य॰.  

[^0746-1]: त्या supplied by A3 in space left by A1.  

[^0748-1]: Emended; A ॰दर्थमान.  

[^0749-1]: ताड supplied by A3 in space left by A1.  

[^0757-1]: येन वा supplied by A3 in space left by A1.  

[^0759-1]: A3 gloss उत्कम्पी दानसस्मये सकम्प इत्यर्थः.  

[^0761-1]: A4 gloss हेतुना.  

[^0762-1]: मध्यस्थ supplied by A3 in space left by A1.  

[^0762-2]: Thus corr. by A3 from A1 ॰स्तस्या-.  

[page 133]  



हर्षे बद्धे त्वयि गते कृतकृत्यो भवेन्नृपः । KRT_7_0763ab  
तत्तं निष्कृष्य काराया गमनं तव सांप्रतम् ॥ KRT_7_0763cd  
इति तैः प्रेर्यमाणः स राजसूनुरुदायुधैः । KRT_7_0764ab  
विनिवृत्याकरोद्यात्रां प्रत्यूषे नगरोन्मुखः ॥ KRT_7_0764cd  
श्रुत्वा चिकीर्षितं तस्य व्यावृत्तस्य तथाविधम् । KRT_7_0765ab  
सहायाः समपद्यन्त कतिचिड्डामरा अपि ॥ KRT_7_0765cd  
अकरोन्मधुरावट्टो हयसेनापतिः सुतम् । KRT_7_0766ab  
राजसूनुर्यियासुर्यं मध्यस्थाननुयात्रिकम् ॥ KRT_7_0766cd  
नागाह्वयो द्रोहहीनो राजपक्षमसंत्यजन् । KRT_7_0767ab  
कैश्चित्सह हयारोहैः स पद्मपुरवत्मना ॥ KRT_7_0767cd  
आगच्छन्नन्तिकं राज्ञो दुर्निमित्तहृतत्वरः । KRT_7_0768ab  
न यावन्नगरं प्राप क्षिप्रकारी नृपात्मजः ॥ KRT_7_0768cd  
शकुनैराहितोत्साहः शालाग्रोद्दीपिताग्निभिः । KRT_7_0769ab  
सैन्यैर्गृहान्दहंस्तावद्राजधानीमवेष्टयत् ॥ चक्कलकम्॥ KRT_7_0769cd  
समयाय विनिर्यातं त्यक्त्वोत्कर्षं[^0770-1] महीभुजम् । KRT_7_0770ab  
तत्पक्षं जयराजोपि राजसूनुरशिश्रियत् ॥ KRT_7_0770cd  
हस्तस्थितौ राजपुत्रौ तस्याचिन्तयतां गतिम् । KRT_7_0771ab  
नवौ कवी व्यवहृतिं सिद्धवाचः कवेरिव ॥ KRT_7_0771cd  
हर्षदेवे परित्यक्ते यास्याम इति वादिनः । KRT_7_0772ab  
स हस्तिमहिषादीनां शालाः सैन्यैरदाहयत् ॥ KRT_7_0772cd  
त्यागप्रलयजीमूतो हर्षदेवोभिष्य्च्यताम् । KRT_7_0773ab  
लुब्धः खशो वणिक्प्रायो राज्यादेष निवार्यताम् ॥ KRT_7_0773cd  
एवं वदन्तः सन्तोपि हर्षमेत्य पुरौकसः । KRT_7_0774ab  
पुष्पैः प्राच्छादयन्बद्धं तमोरिविवरार्पितैः ॥ KRT_7_0774cd  
उत्पिञ्जे तत्र संजाते भग्नसैन्यस्य भूपतेः । KRT_7_0775ab  
संप्रेष्य ठक्कुरान्हर्षस्तटस्थं तद्बलं व्यधात् ॥ KRT_7_0775cd  
इत्थं बद्धोपि तत्कृत्वा वैरिकार्यविरोधिनः[^0776-1][^0776-1] । KRT_7_0776ab  
संदेहवेपमानाङ्गस्ततस्तानेवमब्रवीत् ॥ KRT_7_0776cd  
वर्तेद्य संकटे दुष्टे तन्मां मुञ्चत बन्धनात् । KRT_7_0777ab  
न चेदाशु महीपालादनिष्टं नियमाद्भवेत् ॥ KRT_7_0777cd  
इत्युच्यमानास्ते यावद्विमृशन्ति स्म तन्मुहुः । KRT_7_0778ab  
पादप्रहारा न्यपतंस्तावद्द्वारगृहाद्बहिः ॥ KRT_7_0778cd  
उच्चचार स किम् द्रोहः प्रक्रान्तोयं दुराशयैः । KRT_7_0779ab  
रे ठक्कुरा विवृणुत द्वारमित्युच्चकैर्वचः ॥ KRT_7_0779cd  
ठक्कुरेष्वथ भीतेषु धैर्यादगणयन्भयम् । KRT_7_0780ab  
अकारयद्घर्षदेव एव द्वारमपावृतम् ॥ KRT_7_0780cd  
तेत्रमात्रस्थितप्राणो ददर्श विशतस्ततः । KRT_7_0781ab  
लौहराञ्शस्त्रिणो हन्तुं प्राप्तान्षोडश वारिकान्[^0781-1] ॥ KRT_7_0781cd  
ते हि छित्त्वोज्झिते हर्षशीर्षे सर्वमिदं क्षणात् । KRT_7_0782ab  
शाम्येदिह भयं मन्त्रं नोनकस्येति जल्पतः ॥ KRT_7_0782cd  
उत्कर्षेणासकृच्छ्रुत्वा तं निहन्तुं विसर्जिताः । KRT_7_0783ab  
विमृश्य चोक्त्वा गच्छन्तः कार्यशेषं विमुञ्चता ॥ KRT_7_0783cd  
कदाचित्तेन कृत्यं स्यादहतेनेति तत्क्षणम् । KRT_7_0784ab  
निवार्य ठक्कुरान्रक्ष्यो हन्तव्यश्च यदोर्मिकाम् ॥ KRT_7_0784cd  
इमां दद्यामभिज्ञानं यदा चेयं विसृज्यते । KRT_7_0785ab  
तदा तु बन्धनात्त्याज्य इत्युदीर्याङ्गुलीयकम् ॥ KRT_7_0785cd  
पाणौ दर्शयता चोक्ता विलम्बालम्बनं यतः । KRT_7_0786ab  
निवार्य ठक्कुरांस्तस्मिन्क्षिप्रं न प्राहरंस्ततः ॥ कुलकम्॥ KRT_7_0786cd  
स तु प्रत्येकमाहूय नामग्रहणपूर्वकम् । KRT_7_0787ab  
अजिग्रहत्तांस्ताम्बूलमप्युपावेशयत्पुरः ॥ KRT_7_0787cd  
जहुस्ते कृतसत्कारास्ताम्बूलग्रहणक्षणे । KRT_7_0788ab  
ह्रीताः कराग्राच्छस्त्राणि प्रजिहीर्षां च मानसात् ॥ KRT_7_0788cd  
धत्ते श्रियं सृजति कीर्तिमघं लुनीते मित्रत्वमानयति हन्त विरोधिनोपि । KRT_7_0789ab  
यात्यध्वभिः प्रतिपदं सुमनोनुकूलैर्गौः कामधुक्कमिव नापहरत्यनर्थम् ॥ KRT_7_0789cd  
राजपुत्रः स तानूचे किं ह्रीता इव तिष्ठथ । KRT_7_0790ab  
निर्दोषाः सर्वथा प्रेष्याः स्वाम्यादेशानुपालने ॥ KRT_7_0790cd  

[^0770-1]: Thus corr. by A3 from A1 त्यक्तोत्क॰.  

[^0776-1]: Emended; A वैरि -- वि॰; C वैरिकानवि॰.  

[^0781-1]: Thus A; R ॰वार्षिकान्.  

[page 134]  



विलम्ब्यतां तथाप्यत्र द्रष्टव्यं महदद्भुतम्[^0791-1] । KRT_7_0791ab  
यथोदेष्यत्यवस्थानामन्यथात्वं[^0791-3] क्षणे क्षणे ॥ KRT_7_0791cd  
द्विपद्वीपिक्रव्यादुरगतुरगादिप्रभकृतो यथास्यां भिद्यन्ते दिवि किल त एवाम्बुदलवाः । KRT_7_0792ab  
तथा सौम्यक्रूरक्रमविकृतिभाजस्तनुभृतां क्षणानां नानात्वान्ननु हृदि विकारोर्मय इमाः ॥ KRT_7_0792cd  
क्षणानुवृत्तिं कुर्वाणास्तद्यथात्र स्थिता वयम् । KRT_7_0793ab  
तथा सन्तु भवन्तोपि कार्यान्तरदिदृक्षवः ॥ KRT_7_0793cd  
अपि चैवंविधा एव वितन्वन्तो रसान्तरम् । KRT_7_0794ab  
आसन्नराज्यप्राप्तीनां राज्ञां स्युह् प्राणसंशयाः ॥ KRT_7_0794cd  
ग्रीष्मस्योष्मा व्रजति घनतां नूनमासन्नवृष्टेर्नैशं गाढीभवति तिमिरं संनिकृष्टप्रभातम्[^0795-1] । KRT_7_0795ab  
जन्तोरेवं प्रसभविभवस्फारसंपत्प्रचारान्निष्क्रामन्ती विपदुपचितोपद्रवोद्रेकमेति ॥ KRT_7_0795cd  
प्राणचारेण शकुनं निश्चित्येति वदन्सताम् । KRT_7_0796ab  
आचचक्षे शुभोदर्काः[^0796-1] स्वोदन्तसदृशीः कथाः ॥ KRT_7_0796cd  
कालं क्षेप्तुमुपन्यस्तशुद्धिव्यक्तीभवद्रसाम् । KRT_7_0797ab  
तेभ्यश्च कथयामास हरिश्चन्द्राश्रयां कथाम् ॥ KRT_7_0797cd  
तद्रञ्जने स्वरक्षायां बाह्यवार्तागवेषणे । KRT_7_0798ab  
व्यापृतत्वं गभीरस्य न तस्य समलक्ष्यत ॥ KRT_7_0798cd  
अत्रान्तरे स्वरक्षायां बाह्यवार्तागवेषणे । KRT_7_0799ab  
राजश्रियश्च काल्याश्च[^0799-1] शतशोभूद्गतागतम् ॥ KRT_7_0799cd  
उत्कर्षो भूमिपस्तस्य परित्यागं ह्यमन्यत । KRT_7_0800ab  
आदिदेशानुगांस्तांस्तान्भूरिशश्च प्रमापणे ॥ KRT_7_0800cd  
अभिज्ञानोर्मिकादानं वधादेशे तु नास्मरत् । KRT_7_0801ab  
ते नोक्तिं तस्य दूतानामन्वतिष्ठन्त रक्षिणः ॥ KRT_7_0801cd  
स तान्वन्ध्यश्रमान्वीक्ष्य स्मृत्वाभिज्ञानसंविदम् । KRT_7_0802ab  
सत्वात्मजं[^0802-1] राजपुत्रं शूराख्यम् व्यसृजत्ततः ॥ KRT_7_0802cd  
अभिज्ञानं वितरतस्तत्करे तस्य मुह्यतः । KRT_7_0803ab  
दैवयोगात्क्षणे तस्मिन्नूर्मिकाव्यत्ययोभवत् ॥ KRT_7_0803cd  
यः[^0804-1] पातार्थमुपार्जितोन्यशिरसस्तेनैव सिन्धुप्रभुर्वृद्धक्षेत्रधराधवः स्वशिरसह् पातं वरेणान्वभूत् । KRT_7_0804ab  
दिव्या स्वैव गदा श्रुतायुधनृपं हन्तावधीदाहवे यत्त्राणाय विगण्यते विधिवशात्तेनैव नाशो भवेत् ॥ KRT_7_0804cd  
तथा चैकस्य विस्मृत्या व्यत्ययेनापरस्य च । KRT_7_0805ab  
अभिज्ञानस्य स नृपो नाशं प्रत्युत लब्धवान् ॥ KRT_7_0805cd  
आभिजन्येन[^0806-1] हर्षस्य ते क्षनादेव रक्षिणः । KRT_7_0806ab  
प्रपेदिरे हितैषित्वमुत्कर्षाज्जाविरोधिनः ॥ KRT_7_0806cd  
द्वारमाक्रान्तमुत्क्रोधो वधायायमुपागतः । KRT_7_0807ab  
इति निर्ध्याय ते शूरं हन्तुमैच्छन्नुदायुधाः ॥ KRT_7_0807cd  
उद्घाटिताररिपुटा दृष्ट्वा तस्योर्मिकां करे । KRT_7_0808ab  
तेनैव साकं नृत्यन्तो[^0808-1] हर्षं समुपतस्थिरे ॥ KRT_7_0808cd  
पादन्यस्तोत्तमाङ्गैस्तैर्निर्गच्छेत्यर्थितस्ततः । KRT_7_0809ab  
अविश्वसन्नाजसूनुः क्षणमासीत्स चिन्तयन् ॥ KRT_7_0809cd  
तस्मिन्क्षणे हर्षदेवं हतं ज्ञात्वा रणे स्थितः । KRT_7_0810ab  
क्रुध्यन्विजयमल्लोभूदधिकोद्रिक्तपौरुषः ॥ KRT_7_0810cd  
तं दग्धमुद्यतं राजधानीं जीवति तेग्रजः[^0811-1] । KRT_7_0811ab  
अभिधायेति रुरुधुः कथंचित्पार्थिवानुगाः ॥ KRT_7_0811cd  
प्रत्ययार्थं ततस्तस्य राज्ञा हर्षवधूर्द्रुतम् । KRT_7_0812ab  
गृहीतभर्तृताडङ्का सुगला प्रैष्यतान्तिकम् ॥ KRT_7_0812cd  
तां विलोक्यैव विरते वह्निदाहान्नृपात्मजे । KRT_7_0813ab  
राजा भयप्रतीकारं हर्षत्यागादमन्यत ॥ KRT_7_0813cd  
गत्वामात्याः स्वयं नोनप्रशस्तकलशादयः । KRT_7_0814ab  
हर्षं निर्निगडं कृत्वा कारागारात्ततोत्यजन् ॥ KRT_7_0814cd  

[^0712-1]: Thus corr. by later hand from A1 ॰द्भुताम्.  

[^0712-2]: देष्यत्य supplied by A3 in space left by A1.  

[^0795-1]: Thus corr. by A1 from ॰प्रतापम्; A3 ॰प्रभाते.  

[^0796-1]: Thus corr. by A3 from A1 शुचोद॰.  

[^0719-1]: A3 gloss कली यमस्त्री.  

[^0802-1]: Doubtful; thus A R G.  

[^0804-1]: A2 gloss यः पातार्थमिति एतद्वृत्तद्वयोपाख्यानं महाभारते द्रोणपर्वणि ज्ञेयम्.  

[^0806-1]: A3 gloss आभीजन् इति देशभाषया.  

[^0808-1]: कं नृत्यन्तो supplied by A3 in space left by A1.  

[^0811-1]: Emended A R G तेनुज्ञः.  

[page 135]  



मन्त्रः स तेषां शोकेन वक्रात्कृतगतागतः । KRT_7_0815ab  
अन्त्यक्षणे श्वास इव प्रससार बहिश्चरन् ॥ KRT_7_0815cd  
हर्षः प्रच्छाद्यमानस्तु पौराणां पुष्पवृष्टिभिः । KRT_7_0816ab  
हयमारुह्य सामात्यो रणस्थं नृपमासदत् ॥ KRT_7_0816cd  
अभिनन्द्यानुजो राजा तमूचे भ्रातरं रणात् । KRT_7_0817ab  
निर्वार्यागम्यतां कुर्मः प्राप्तकालं ततो वयम् ॥ KRT_7_0817cd  
तथेति प्रस्थिते तस्मिंस्त्यक्त्वा तत्स रणाजिरम् । KRT_7_0818ab  
प्राविशन्मन्त्रिभिः सार्धं कोशं हेमादिसंश्रयम् ॥ KRT_7_0818cd  
उत्तीर्णं महतः कृच्छ्राद्घर्षदेवमुपस्हितम् । KRT_7_0819ab  
दृष्ट्वा विजयमल्लोभूत्प्रहर्षान्निष्क्रयः क्षणम् ॥ KRT_7_0819cd  
ततो ववन्दे तत्पादौ स चोत्क्राम्यालिलिङ्ग[^0820-1] तम् । KRT_7_0820ab  
तास्ताः कथास्तयोरासन्नुपकर्त्रुपकार्ययोः[^0820-2] ॥ KRT_7_0820cd  
व्यापादयैनमेवादौ हर्षोत्कर्षम् ततो नृपः । KRT_7_0821ab  
निष्कण्टकोसि भवितेत्याप्तस्योपांशु जल्पतः ॥ KRT_7_0821cd  
ततो विजयमल्लेन नाद्रोहेणादृतं वचः । KRT_7_0822ab  
ज्जात्वेङ्गितज्ञो हर्षस्तत्ततस्तु चकितः क्षणम् ॥ युग्मम्॥ KRT_7_0822cd  
स्वदेहमामिषीभूतं स भ्रात्रोः श्येनयोरिव । KRT_7_0823ab  
निष्पत्त्रपक्षप्रतिमो[^0823-1] ररक्षार्वगतश्चरन् ॥ KRT_7_0823cd  
आसन्नाभ्रजलस्य दावविगमे विद्युद्भयं शाखिनो नक्रास्याaद्गलतस्श्च मज्जनमयी शङ्का भवेद्वारिधौ[^0824-1] । KRT_7_0824ab  
भोक्तव्यस्य विधिः शुभस्य रभसात्स्वादुत्वनिष्पत्तये जन्तोः संतनुते निराकृतभियो भीत्यन्तरोत्पादनम् ॥ KRT_7_0824cd  
तं हयभ्रमणव्याजाद्रक्षितुं निजजीवितम् । KRT_7_0825ab  
ज्जातवार्ता निहाः केचित्पत्तयः पर्यवारयन् ॥ KRT_7_0825cd  
साकं विजयमल्लेन ततः संमन्त्र्य स क्षणात् । KRT_7_0826ab  
चचाल विप्लवापायमाख्यातुं तं महीभुजे ॥ KRT_7_0826cd  
अग्रं तद्वेश्मनः प्राप्तं विनिर्यान्तं नृपात्मजात् । KRT_7_0827ab  
ततो विजयसिंहस्तं संप्रवेशान्न्यवारयत् ॥ KRT_7_0827cd  
ऊचे च मरणात्तीर्णो मर्तुं विशसि किं पुनः । KRT_7_0828ab  
निष्प्रज्ञ गत्वोपविश त्यक्तशङ्कं नृपासने ॥ KRT_7_0828cd  
एवमुक्तवस्तस्तस्य भृत्यैः कोशादुपाहते । KRT_7_0829ab  
सिंहासने हर्षदेवस्ततस्तूर्णमुपाविशत् ॥ KRT_7_0829cd  
वैयात्यच्छादितानन्तप्रातिकूल्या तदन्तिके । KRT_7_0830ab  
उपाविशच्च सुगला महादेवीत्वसिद्धये ॥ KRT_7_0830cd  
तस्याभिषेकशब्देन समघद्यन्त सर्वतः । KRT_7_0831ab  
रसितेनाम्बुवाहस्य चातका इव मन्त्रिणः ॥ KRT_7_0831cd  
तद्वार्ताश्रवणेनार्तमुकर्षं मन्दिराततः । KRT_7_0832ab  
धूर्तो विजयसिंहोपि कृष्ट्वान्यमनयद्गृहम् ॥ KRT_7_0832cd  
आस्थानस्थस्य भूभर्तुरग्रेण स मितानुगः । KRT_7_0833ab  
नष्टश्रीर्ददृशे गच्छन्स्थिराः कस्य विभूतयः ॥ KRT_7_0833cd  
तस्य वेश्मप्रविष्टस्य बहिर्विन्यस्य रक्षिणः । KRT_7_0834ab  
राज्ञो विजयसिंहस्तत्कृतं कार्यं न्यवेदयत् ॥ KRT_7_0834cd  
कारायां संस्तुतान्राजपार्श्वमानीय ठक्कुरान् । KRT_7_0835ab  
तत्सैन्येग्रस्थितेत्याक्षीद्भयं विजयमूलतः ॥ KRT_7_0835cd  
सोप्यग्रजं प्राप्तराज्यं श्रुत्वा तत्सविधं व्रजन् । KRT_7_0836ab  
निन्ये संमान्य तद्दूतैः स्वामेव वसतिं क्षणात् ॥ KRT_7_0836cd  
तत्सैन्यं स्वान्तिकं प्राप्तमथ वीक्ष्य क्षमापतिः । KRT_7_0837ab  
आनिनाय तमभ्यर्णं क्षणमात्रेण नीतिवित् ॥ KRT_7_0837cd  
मह्यं प्राणाश्च राज्यं च त्वया दत्तमिति ब्रुवन् । KRT_7_0838ab  
स प्राञ्चलिस्तमकरोत्क्लेशसाफल्यदायिनम् ॥ KRT_7_0838cd  
तस्य दैवानुकूल्येन नीत्येव सुप्रयुक्तया । KRT_7_0839ab  
तत्कालमेव तद्राज्यशय्यायां समुपाविशत् ॥ KRT_7_0839cd  
कारागृहान्तःसंवीतान्येव वासांसि धारयन् । KRT_7_0840ab  
सिंहासनेन शुशुभे श्रीसांनिध्यान्नवो नृपः ॥ KRT_7_0840cd  
तादृक्साहससंरम्भपरिश्रान्तो दिनात्यये । KRT_7_0841ab  
कृतारोहोथ शय्यायां त्यक्तभार इवापतत् ॥ KRT_7_0841cd  

[^0820-1]: त्काम्या supplied by A3 in space left by A1.  

[^0820-2]: Emended with C; A ॰न्नुपकर्त्रूप॰.  

[^0823-1]: Thus A; perhaps, ॰पक्षि॰.  

[^0824-1]: The same hand which has supplemented the marginal note of A3 in i. 110, writes here: नक्रास्याच्चलतश्च मज्जनमयी शङ्का प्लवस्याम्बुधौ इत्यन्यादर्शे with the gloss नक्रः जलप्राणिविशेषः यो जलहस्तिनोपीरयति तन्मुखात्सकाशाद्दैववशाच्चलितस्यापि ब्रुडनमयी शङ्का उडुपस्य स्यादेवेत्यर्थः.  

[page 136]  



पश्यन्निवसतामेव सर्वतो विशरारुताम् । KRT_7_0842ab  
न स निद्रामुखं तत्र मीलिताक्षोपि लब्धवान् ॥ KRT_7_0842cd  
उत्कर्षो युधि बद्धस्तु मन्त्रं पृच्छन्स्वमन्त्रिणः । KRT_7_0843ab  
आक्षिप्यान्यद्वचो रूक्षं नोनकेनेत्यकथ्यत ॥ KRT_7_0843cd  
प्रातः प्रोक्तोसि यन्मन्त्रं तन्नाकार्षीर्महीपते । KRT_7_0844ab  
पतितामनयादस्माद्भाविनीं शृणु सम्विदम् ॥ KRT_7_0844cd  
अध्याक्षिपो बन्धनस्थं त्वं तमुच्छिष्टभोजिनाम् । KRT_7_0845ab  
श्वः श्वमांसार्पिणाम् हस्ते स तु त्वामर्पयिष्यति ॥ KRT_7_0845cd  
शरणं मरणादन्यत्तस्मादस्मिन्क्षनेस्ति किम् । KRT_7_0846ab  
त्यक्ताहवानामस्माकं तदप्यप्राप्यतां गतम् ॥ KRT_7_0846cd  
अवसादफलास्वादकालेत्यन्तमरुंतुदम्[^0847-1] । KRT_7_0847ab  
यद्वोपालम्भपाण्डित्यम् न विपक्षेषु शोभते ॥ KRT_7_0847cd  
त्वयापायमनालोच्य य उपायः प्रवर्तितः । KRT_7_0848ab  
सर्वमेकपदे तेन मुहूर्तेनैव हारितम् ॥ KRT_7_0848cd  
संस्थाप्यमानो दुर्नीत्या सूच्येव जरटः पटः । KRT_7_0849ab  
प्रस्त्युतोपद्रवोल्पोपि शतद्वारः प्रजायते ॥ KRT_7_0849cd  
एवं श्रुत्वा स तन्मध्यान्निर्गत्याभ्यन्तरं गृहम् । KRT_7_0850ab  
अवरुद्धिकया सार्धं विवेश सहजाख्यया ॥ KRT_7_0850cd  
तत्र संध्यासमाधिस्थस्तिष्ठामीत्यभिधाय ताम् । KRT_7_0851ab  
क्षणं तिरस्करिण्यन्तरेकाक्येवाकरोत्स्थितिम् ॥ KRT_7_0851cd  
निःशस्त्रेण गले क्षिप्त्वा पटच्छेदनकर्तरीम् । KRT_7_0852ab  
नाद्यः प्राणहरास्तेन छिन्नाः खिन्नात्मना ततः ॥ KRT_7_0852cd  
फणत्कारेण कर्तर्याश्च्युताया भुवि शङ्किता । KRT_7_0853ab  
अपश्यत्सहजा रक्तं श्च्योतज्जवनिकान्तरात् ॥ KRT_7_0853cd  
सोथ लम्बशिरोनिर्यत्सान्द्रासदृशदृशे तया । KRT_7_0854ab  
वज्रावभग्नशृङ्गान्तश्च्योतद्धातुरिवाचलः ॥ KRT_7_0854cd  
तस्यास्तदानीमौचित्यं निर्व्यूढं येन योषिताम् । KRT_7_0855ab  
भर्तृप्रसादपात्राणामद्याप्युच्चैस्तरां शिरः ॥ KRT_7_0855cd  
व्रजन्ति रजनी त्यक्त्वा क्वापि क्षये क्षणदाकरं पदमुपगतस्यास्तं संध्या रवेरनुगच्छति । KRT_7_0856ab  
इति परिणतौ प्रेमण्युच्चावचे परिचिन्तिते क्वचन नियमान्निन्द्या वन्द्या न वा सुधियां स्त्रियः ॥ KRT_7_0856cd  
कुलाचारपतिप्रेमसादृश्येप्यभवत्तदा । KRT_7_0857ab  
कय्यासहजयोर्यस्मान्निन्द्या वन्द्या च पद्धतिः ॥ युग्मम्॥ KRT_7_0857cd  
सापि हि द्युसदो वेश्मनर्तकी नाद्य्मण्डपे । KRT_7_0858ab  
दृष्ट्वा तेनावरुद्धात्वं निन्ये राजवधूः परा ॥ KRT_7_0858cd  
कान्तास्रगैरिकास्यन्दकृतसान्द्राङ्गरागया । KRT_7_0859ab  
प्रेम्णो हेम्न इवौज्ज्वल्यं प्रविश्याग्निं तयार्पितम् ॥ KRT_7_0859cd  
हर्षदेवस्यापि पूर्वं वेश्यात्वे साभवत्प्रिया । KRT_7_0860ab  
अतस्तेनार्थ्यमानापि मरणान्न न्यवर्तत ॥ KRT_7_0860cd  
चतुर्विंशाब्ददेशीयो दिनद्वाविंशतौ नृपः । KRT_7_0861ab  
मृतस्त्रिष्ठन्निशामेकां प्रातः सोक्रियताग्निसात् ॥ KRT_7_0861cd  
तस्यावरोधलोलाक्ष्यो लोहराद्रिस्थिता अपि । KRT_7_0862ab  
कृशानुवर्त्मना काश्चित्पदवीं द्रुतमन्वयुः ॥ KRT_7_0862cd  
शस्त्रं संत्याज्यमानेषु तन्मत्रिषु नृपानुगैः । KRT_7_0863ab  
मुमूर्षुर्नोनकः शस्त्रं न तत्याज क्षणं यदा ॥ KRT_7_0863cd  
विनास्मान्मन्त्रदो राज्ञः कोन्यः स्याद्यद्दिनैरसौ । KRT_7_0864ab  
मोक्ष्यत्यस्मांस्ततः प्राणान्नोपेक्षिष्टा विचारयन् ॥ KRT_7_0864cd  
स्वयूथ्य एवेति वचः प्रशस्तकलशो वदन् । KRT_7_0865ab  
तदा संत्याजयामास स्वयं तच्च समर्पितम् ॥ तिलकम्॥ KRT_7_0865cd  
नोनसिल्हारभट्टारप्रशस्तकलशादयः । KRT_7_0866ab  
बद्ध्वाथ हर्षदेवेन कारागारं प्रवेशिताः ॥ KRT_7_0866cd  
इत्येवमेकेनैवाह्ना तादृग्राजविपर्ययः । KRT_7_0867ab  
कृतश्च हर्षदेवेन दैवेनेव महाद्भुतः ॥ KRT_7_0867cd  
यथाकथंचिद्द्व्युत्क्रान्ता बहवः पृथिवीभृतः । KRT_7_0868ab  
प्रतीतिविषमो मार्गः कष्टमापतितोधुना ॥ KRT_7_0868cd  
सर्वोत्साहोदकक्षेत्रं सर्वानुल्लासदूतिका । KRT_7_0869ab  
सर्वव्यवस्थाजननी सर्वनीतिव्यपोहकृत् ॥ KRT_7_0869cd  
उद्रिक्तशासनस्फूर्तिरुद्रिक्ताज्ञाक्षयक्षितिः । KRT_7_0870ab  
उद्रिक्तत्यागसंपत्तिरुद्रिक्तहरणपग्रहा ॥ KRT_7_0870cd  

[^0847-1]: अवसाद supplied by A3 in space left by A1.  

[page 137]  



कारुण्योत्सेकसुभगा हिंसोत्सेकभयंकरी । KRT_7_0871ab  
सत्क्रमोत्सेकललिता पापोत्सेककलःकिता ॥ KRT_7_0871cd  
स्पृहणीया च वर्ज्या च वन्द्या निन्द्या च सर्वतः । KRT_7_0872ab  
निश्चोद्या चोपहास्या च काम्या शोध्या च धीमताम् ॥ KRT_7_0872cd  
आशास्या चापकीर्त्या च स्मार्या त्याज्या च मानसात् । KRT_7_0873ab  
हर्षराजाश्रया चर्चाकथा व्यावर्णयिष्यते ॥ कुलकम्॥ KRT_7_0873cd  
नूनं स तैजसैरेव ससृजे परमाणुभिः । KRT_7_0874ab  
कुतोन्यथाभूत्प्रसवे दुष्प्रेक्ष्यो महतामपि ॥ KRT_7_0874cd  
न मर्त्येषु न देवेषु तद्वेषो दृश्यते क्वचित् । KRT_7_0875ab  
दानवेन्द्रेषु स प्राज्ञैः परमुत्प्रेक्ष्यते यदि ॥ KRT_7_0875cd  
प्रतिमार्कपरीमाणज्वलत्कुण्डलमण्डितः । KRT_7_0876ab  
उत्तुङ्गमुकुटानद्धविकटोष्णीषमण्डलः ॥ KRT_7_0876cd  
प्रसन्नसिंहविप्रेक्षी नीचश्मश्रुच्छटाञ्चितः । KRT_7_0877ab  
वृषस्कन्धो महाबाहुः श्यामलोहितविग्रहः ॥ KRT_7_0877cd  
व्यूढवृक्षाः क्षाममध्यो मेघघोषगद्भीरवाक् । KRT_7_0878ab  
सोमानुषाणामपि यत्प्रतिभाभङ्गकार्यभूत् ॥ तिलकम्॥ KRT_7_0878cd  
सिंहारे महाघण्टाश्चतुर्दिक्कमबन्धयत्[^0879-1] । KRT_7_0879ab  
ज्ञातुं विज्ञप्तिकामान्स प्राप्तांस्तद्वाद्यसंज्ञया ॥ KRT_7_0879cd  
आर्तां च वाचमाकर्ण्य[^0880-1] तेषां तृष्णानिवारणम्[^0880-1] । KRT_7_0880ab  
प्रावृषेण्यः पयोवाहश्चातकानामिवाकरोत् ॥ KRT_7_0880cd  
अचित्रवस्त्रो निर्हेमभूषणोल्पपरिच्छदः । KRT_7_0881ab  
ददृशे विगतो ॰ ॰[^0881-1] न कश्चिद्राजमन्दिरे ॥ KRT_7_0881cd  
सिंहद्वारे नरपतेर्नानाजनसमाश्रिते । KRT_7_0882ab  
सर्वदेशश्रियोश्रान्तमासन्राशीकृता[^0882-1] इव ॥ KRT_7_0882cd  
अपेतसंख्याः सौवर्नशृङ्खलाकटकान्विताः । KRT_7_0883ab  
भ्रेमुर्मन्त्रिप्रतीहारमुख्याः क्ष्मापतिमन्दिरे ॥ KRT_7_0883cd  
एवं स्फूर्जन्स नृपतिर्नवसाम्राज्यसुन्दरः । KRT_7_0884ab  
अभूद्विजयमल्लस्य गुरोरिव मते स्थितः ॥ KRT_7_0884cd  
आदीयमानवचसह् कृतज्ञेन महीभुजा । KRT_7_0885ab  
तस्याभूत्पार्थिवस्येव सेवकैः संकटा सभा ॥ KRT_7_0885cd  
स्वसेवकाननादृत्य रक्षन्संस्थाव्यतिक्रमम् । KRT_7_0886ab  
पित्र्येभ्य एव मन्त्रिभ्यः सोधिकारान्समर्पयत् ॥ KRT_7_0886cd  
द्वारे चकार कन्दर्पं मदनं चापि कम्पने । KRT_7_0887ab  
अन्यान्विजयसिंहाaदीन्कर्तव्ये च निजे निजे ॥ KRT_7_0887cd  
तेन प्रशस्तकलशप्रमुखाः शान्तमन्युना । KRT_7_0888ab  
बन्धात्संत्यज्य कार्येषु निजेष्वेव[^0888-1] नियोजिताः ॥ KRT_7_0888cd  
स्मृत्वापकारान्सुबहूनमात्यो[^0889-1] नोनकः परम् । KRT_7_0889ab  
धात्रेयेण समं भ्रात्रा कोपाच्छूले विपादितः ॥ KRT_7_0889cd  
काले काले तु कार्येषु संकटेषु महामतिम् । KRT_7_0890ab  
संस्मरन्स्वामिभक्तं तं पश्चात्तापेन पस्पृशे ॥ KRT_7_0890cd  
योग्यः कृतापकारोपि कदाचिदुपयुज्यते । KRT_7_0891ab  
विहितागारदाहोग्निः शरणं भोज्यसिद्धये ॥ KRT_7_0891cd  
संदर्श्याग्रे स्वभार्यायाः कर्णनासावकर्तनम् । KRT_7_0892ab  
विश्शाभट्टो[^0892-1] राजभृत्यैः शूलेनैव विपादितः ॥ KRT_7_0892cd  
उदये संविभेजे स भृत्यान्कराविनिर्गतान् । KRT_7_0893ab  
मधौ प्रफुल्तः शाखीव भृङ्गान्भूविवरोत्थितान्[^0893-1] ॥ KRT_7_0893cd  
राक्केः क्षेमस्य यः पौत्रो वज्यजः स महीभुजा । KRT_7_0894ab  
सर्वामात्यप्रधानत्वं निन्ये सुन्नः सहानुजः ॥ KRT_7_0894cd  
राज्ञो यात्रादिसमये प्रेक्षकाणां पदे पदे । KRT_7_0895ab  
एक एकोभवन्मन्त्री महीपालभ्रमप्रदः ॥ KRT_7_0895cd  
सर्वप्रतीहारघटामूर्धानमधिरोपितः । KRT_7_0896ab  
जयराजोनुजस्तस्य जीवितादधिकोभवत् ॥ KRT_7_0896cd  
जाह्नवीयात्रया भ्रात्रीरानुशंस्या ॰ ॰ ॰ ॰ [^0897-1] । KRT_7_0897ab  
धम्मटः सोपि तान्वङ्गैर्भ्रातृपुत्रैः सहाययौ ॥ KRT_7_0897cd  

[^0879-1]: Thus corr. by A3 from A1 मघा॰.  

[^0880-1]: कर्ण्य and तृष्णा supplied by A3 in space left by A1.  

[^0881-1]: A1 indicates here a lacuna of two aksharas; C विगतोत्तापे; perhaps, विगतोद्वेगे(?).  

[^0882-1]: Emended; A ॰मासीन्नाशी॰.  

[^0888-1]: Thus corr. by A3; A1 ----- सन्त्यज्य कार्येषु नियोजिताः.  

[^0889-1]: Thus corr. by later hand from A1 स्मृत्वोप॰.  

[^0892-1]: Thus A; perhaps, to be read विश्शावट्टो; cf. vii. 617, 621,630.  

[^0893-1]: A2 gloss मधौ वसन्ते भूविवरोत्थिता भृङ्गा नीज्यन्नम्बर इति भाषाया प्रसिद्धाः ये अस्तावलम्बिनि सूर्ये सूक्ष्मेभ्यः भूविवरेभ्यः वसन्तसमये उत्तिष्ठन्ति शाद्वलोपरि सञ्चारार्थं ॥  

[^0897-1]: Here A1 indicates a lacuna; C ॰नृशंस्याद्विचक्षणः.  

[page 138]  



संमान्य तं नरपतिं स्वकृते हारिताग्रजम् । KRT_7_0898ab  
सभ्रातृपुत्रमद्राक्षीत्स्वाविशेषेण सर्वदा ॥ KRT_7_0898cd  
विभज्य भञ्जतो राज्यं तस्यैवं प्रेरितः खलैः । KRT_7_0899ab  
क्रमाद्विजयमल्लोथ दुद्रुक्षुर्विकृतिं दधे ॥ KRT_7_0899cd  
राज्यं प्रादाः किमन्यस्मै जित्वेत्युक्तः स दुर्जनैः । KRT_7_0900ab  
तल्लिप्सुर्मन्त्रयामास वधं प्रथमजन्मनः ॥ KRT_7_0900cd  
विजने मन्दिरे हन्यामिति संमन्त्र्य भूपतिः । KRT_7_0901ab  
यागं विधाय व्याजेन तेनागन्तुं निमन्त्रितः ॥ KRT_7_0901cd  
मन्त्रे श्रुतिं गते राज्ञः सोथास्कन्दविशङ्कितः[^0902-1] । KRT_7_0902ab  
आदिदेश स्वसैन्यानां द्रुतं संनहनोद्यमम्[^0902-2] ॥ KRT_7_0902cd  
संनद्धे राजसैन्येथ द्रुतं निर्गत्य भूपतेः । KRT_7_0903ab  
हृता विजयमल्लेन मन्दुराभ्यस्तुरंगमाः ॥ KRT_7_0903cd  
संहरंस्तुरगान्वीक्ष्य[^0904-1] प्रहरन्नृपतेर्बलम् । KRT_7_0904ab  
कुर्वन्महाहवं वीरो निर्गन्तुं तत्वरे पुरात् ॥ KRT_7_0904cd  
आश्लिष्य पृष्ठं तिष्ठन्त्या जाया सस्हितो व्रजन् । KRT_7_0905ab  
स चकार तुरंगस्थः संग्राममतिमानुषम् ॥ KRT_7_0905cd  
धारासारैः क्षणे तस्मिन्नकालकलदोज्झितैः । KRT_7_0906ab  
विपर्यस्तेव पृथिवी सर्वतः समलक्ष्यत ॥ KRT_7_0906cd  
भांकरमारुतारन्धभूरिभेरीरवे रणे । KRT_7_0907ab  
आसारेण शरैश्चासीच्छाद्यमानो नृपात्मजः ॥ KRT_7_0907cd  
तं क्षीयमाणपृतनं यान्तं हन्तुं समुद्यताः । KRT_7_0908ab  
कर्माणि प्राकृतानीव[^0908-1] न चण्डकसुता जहुः ॥ KRT_7_0908cd  
भग्नसेतुम् पयोवेगैर्वितस्तासिन्धुसंगमम् । KRT_7_0909ab  
सस्जानिरतरद्दोर्भ्यामवतीर्य[^0909-1][^0909-2][^0909-3] स वाजिनः ॥ KRT_7_0909cd  
सत्त्ववान(करोत्पत्न्या[^0910-1][^0910-2] मज्जनं[^0910-3] रिपुसंकटे । KRT_7_0910ab  
सिन्धुं प्रवृद्धामुत्तीर्य तुरंगोपि तमन्वगात् ॥ KRT_7_0910cd  
द्विषां दृग्गोचराद्यातः स तमारुह्य वाजिनम् । KRT_7_0911ab  
दरद्देशोन्मुखो वीरः प्रायाल्लहरवर्त्मना ॥ KRT_7_0911cd  
कन्दर्पद्वारपतिना सर्वतो रुद्धपद्धतिः । KRT_7_0912ab  
गिरीन्नुल्लङ्घ्य चाविक्षद्गिरिगुप्ताम् दरत्पुरीम् ॥ KRT_7_0912cd  
दरदाभ्यर्चितं[^0913-1] तत्र श्रीविद्याधरहिना[^0913-2] । KRT_7_0913ab  
केचिन्निजाः परिजनाः शनकैस्तं प्रपेदिरे ॥ KRT_7_0913cd  
श्रुत्वा स्वीकार्यमाणं च संरम्भं डामरादिभिः । KRT_7_0914ab  
प्रायुङ्क्त हर्षपृथ्वीभृदुपायांश्चकितोन्वहम् ॥ KRT_7_0914cd  
तेषु वन्ध्येषु शीतर्तु सोतिवाह्य दरत्पुरे । KRT_7_0915ab  
डामरैः प्रहितालापश्चैत्रे यात्रामदान्मदात्[^0915-1] ॥ KRT_7_0915cd  
उत्तीर्य संकटांस्तिष्ठन्मार्गान्तः पटमण्डपे[^0916-1] । KRT_7_0916ab  
अकस्मादभवन्मानी हिमानीहतजीवितः ॥ KRT_7_0916cd  
यदुल्लासाय संरम्भो धीरैर्विस्तार्यते महान् । KRT_7_0917ab  
कृत्यं हिनस्ति तद्दैवमत्यल्पेनैव वस्तुना ॥ KRT_7_0917cd  
उन्मीलनं तिग्मरुचिः प्रयत्नाद्येषां सहस्रेषु करैः करोति । KRT_7_0918ab  
उन्मूलयत्येककरेण तानि पद्मानि धाता कुपितो द्विपेन ॥ KRT_7_0918cd  
द्वैराज्यशङ्कया किंचित्कालं संकुचितं ततः । KRT_7_0919ab  
भूयः प्रभयतो लग्नं राज्यं[^0919-1] हर्षमहीभुजः ॥ KRT_7_0919cd  
राजशब्दस्तदा सेहे न कुत्राप्यधिरोपणम् । KRT_7_0920ab  
अत्युदग्रतया तस्मिंल्लघुत्वेनान्यराजसु ॥ KRT_7_0920cd  
सुशोभादायिनीर्भङ्गीः प्रावर्तयत मण्डले । KRT_7_0921ab  
निर्मत्सरो नरपतिः पुष्पर्तुरिव कानने ॥ KRT_7_0921cd  
मुक्तकोशा निरुष्णीषा निष्कलाभरणः पुरा । KRT_7_0922ab  
संत्यज्यैकं महीपालमभवन्निह देहिनः ॥ KRT_7_0922cd  
धम्मिल्लग्रथनाद्यत्र मदनः कम्पनापतिः । KRT_7_0923ab  
जयानन्दोप्यमात्याग्र्यश्चित्रार्धोरुकधारणात् ॥ KRT_7_0923cd  

[^0902-1]: थास्कन्द supplied by A3 in space left by A1.  

[^0902-2]: Emended; A ॰नोद्यतम्.  

[^0904-1]: संहरं supplied by A3 in space left by A1.  

[^0908-1]: Thus A; perhaps, to be read प्राक्कृतानीव.  

[^0909-1]: सजानिर supplied by A5 in space left by A1.  

[^0909-2]: Thus corr. by A3 from A1 ॰तरन्दो॰.  

[^0909-3]: Thus corr. by A3 from A1 ॰तार्य.  

[^0910-1]: Thus corr. by A3 from A1 ॰वामक॰.  

[^0910-2]: त्पत्न्या and नं supplied by A3 in space left by A1.  

[^0916-1]: Thus corr. by A3 from A1 पुरम॰.  

[^0919-1]: प्रभयतो लग्नं राज्यं supplied by A3 in space left by A1.  

[page 139]  



अन्वभूत्पार्थिवक्रोधमविशेषेण मण्डले । KRT_7_0924ab  
तेन राज्योचितो वेषस्तत्र राज्ञा प्रवर्तितः ॥ युग्मम्॥ KRT_7_0924cd  
स केषांचिदमात्यानामाकल्पोल्लासशोभिनाम् । KRT_7_0925ab  
निर्मत्सरह् स्वदासीभिरारात्रिकमकारयत् ॥ KRT_7_0925cd  
दाक्षिणात्याभवद्भङ्गिः प्रिया तस्य विलासिनः । KRT_7_0926ab  
कर्णाटानुगुणष्टङ्कस्ततस्तेन प्रवर्तितः ॥ KRT_7_0926cd  
लडत्तालीदलाः स्थूलचन्दनस्थाससुन्दराः । KRT_7_0927ab  
रेजुर्जनास्तदास्थाने श्लाघ्यदीर्घासिधेनवः ॥ KRT_7_0927cd  
स्वर्णकेतकपत्त्राङ्कजूटलम्बोर्जितस्रजः । KRT_7_0928ab  
चटुलातिलकाश्लिष्टविलोलतिलकाङ्कुराः[^0928-1] ॥ KRT_7_0928cd  
अपाङ्गश्रोत्रयोर्बद्धसंधयोञ्जनरेखया । KRT_7_0929ab  
निर्नीरङ्गिककेशान्तबद्धहेमोपवीतकाः ॥ KRT_7_0929cd  
अधराम्बरपुच्छान्तैर्लम्बैश्चुम्बितभूतलाः । KRT_7_0930ab  
प्रच्छादितार्धदोर्लेखकाङ्कपयोधराः ॥ KRT_7_0930cd  
कर्पूरोद्धूलनस्मेरा भ्रमन्त्यस्तलभ्रुवः । KRT_7_0931ab  
बभ्रुराश्रितपुंवेषा[^0931-1] झषाङ्कच्छलदङ्कताम् ॥ चक्कलकम्॥ KRT_7_0931cd  
अन्योपजीव्यतां प्रापुस्तस्यार्थित्वेन मार्गणाः । KRT_7_0932ab  
विश्वाप्यायकतां मेघाः प्रणयेनेव वारिधेः ॥ KRT_7_0932cd  
प्रसादैस्त्यागिनस्तस्य राज्ञः कनकवर्षिणः । KRT_7_0933ab  
समस्ता गाथकगणाः पार्थिवस्पर्धितां ययुः ॥ KRT_7_0933cd  
विद्वच्चूडामणिर्भूभृत्पण्डितान्रत्नमण्डितान् । KRT_7_0934ab  
चकार युग्यतुरगच्छन्नादिप्रक्रियाभृतः ॥ KRT_7_0934cd  
कश्मीरेभ्यो विनिर्यान्तं राज्ये कलशभूपतेः । KRT_7_0935ab  
विद्यापतिं यम् कर्णाटश्चक्रे[^0935-1] पर्माडिभूपतिः ॥ KRT_7_0935cd  
प्रसर्पतः करटिभिः कर्णाटकटकान्तरे । KRT_7_0936ab  
राञ्जोग्रे ददृशे तुङ्गं यस्यैवातपवारणम् ॥ KRT_7_0936cd  
त्यागिनं हर्षदेवम् स श्रुत्वा सुकविबान्धवम् । KRT_7_0937ab  
बिल्हणो वञ्जनां मेने विभूतिं तावतीमपि ॥ KRT_7_0937cd  
सौवर्णामलसाराद्या[^0938-1][^0938-2] राजधान्यो धरापतेः । KRT_7_0938ab  
सुवह्योभ्रंलिहगृहा भ्रेजिरे भुवनाद्भुताः ॥ KRT_7_0938cd  
तदीये नन्दनवने द्रुमेभ्यो नो व्यधुः स्थितिम् । KRT_7_0939ab  
त्यागिना निर्जितास्तेन केवलं कल्पपादपाः ॥ KRT_7_0939cd  
विविधाभिरशून्याम्बु विहंगमृगजातिभिः । KRT_7_0940ab  
तेन व्याप्तदिगाभोगं चक्रे पम्पाभिदहं सरः ॥ KRT_7_0940cd  
सोज्ञासीद्यावतीर्विद्यास्तासां नामापि निश्चितम् । KRT_7_0941ab  
वक्तुं नास्त्येव सामर्थ्यं व्यक्तं वाचस्पतेरपि ॥ KRT_7_0941cd  
गीतमाकर्ण्यतेद्यापि तस्य वाग्गेयकारिणः । KRT_7_0942ab  
वैपक्षैरपि पक्ष्माग्रलुठद्वाष्पोदबिन्दुभिः ॥ KRT_7_0942cd  
स्वपतो दिनयामौ द्वौ सर्वकालं विलासिनः । KRT_7_0943ab  
दत्तस्थानस्य तस्यासीद्यामिनीषु प्रजागरः ॥ KRT_7_0943cd  
तस्य दीपसहस्राङ्के स्थितस्यास्थानमण्डपे । KRT_7_0944ab  
विद्वद्गोष्ठीगीतनृत्तप्रस्तावेन क्षपा ययुः ॥ KRT_7_0944cd  
कथान्ते शुश्रुवे तत्र पर्णचर्वणजः परम् । KRT_7_0945ab  
कान्ताधम्मिल्लशेफालीत्रिटिजन्मा च मर्मरः ॥ KRT_7_0945cd  
वितानैः सपयोदेव साग्निविप्रेव दीपकैः । KRT_7_0946ab  
रुक्मण्डलैः सशम्पेव सधूमेवासिमण्डलैः ॥ KRT_7_0946cd  
साप्सरा इव कान्ताभिः सनक्षत्रेव मन्त्रिभिः । KRT_7_0947ab  
सर्षिसंघेव विबुधैः सगन्धर्वेव गायनैः ॥ KRT_7_0947cd  
नित्यसंकेतवसतिर्धनदस्य यमस्य च । KRT_7_0948ab  
एकं विहरणारण्यं दानस्य च भयस्य च ॥ KRT_7_0948cd  
क्षपात्थानस्थितिस्तस्य राज्ञः शक्राधिकश्रियः । KRT_7_0949ab  
कस्य वाचस्पतेर्वाचा वक्तुं कार्त्स्न्येन शक्यते ॥ चक्कलकम्॥ KRT_7_0949cd  
रौक्मैश्च राजतश्चासीद्व्यवहारस्तदा घनः । KRT_7_0950ab  
मण्डले विरलामुष्मिन्दीन्नारैस्ताम्रजैः पुनः ॥ KRT_7_0950cd  
दण्डनायकतां प्राप्य सुन्नः सर्वोन्नतिं भजन् । KRT_7_0951ab  
तस्मिन्काले त्वभूल्लोभान्नीचो मुष्टिंपचः परम् ॥ KRT_7_0951cd  
निजा जयवने सूर्यामूलके विजयेश्वरे । KRT_7_0952ab  
आख्यान्ति यस्य लुब्धत्वं निर्व्ययस्थितये मठाः ॥ KRT_7_0952cd  

[^0928-1]: A3 gloss ललाटलम्ब्यलङ्कारश्चटुलातिलको मतः.  

[^0931-1]: Emended; A ॰पुंवेशा.  

[^0935-1]: Thus corr. by A3 from A1 ॰टश्चे.  

[^0938-1]: Thus corr. by later hand from A1 सौवर्णामाल॰.  

[^0938-2]: राढ्या supplied by A3 in space left by A1.  

[page 140]  



क्षुधितव्याधितानाथदीनाद्यार्तिनिवारणम् । KRT_7_0953ab  
सुस्पष्टं प्राप पट्टस्य राज्यलक्ष्मीः कृतार्थताम् ॥ KRT_7_0953cd  
नन्दिक्षेत्रे व्ययीकृत्य प्रत्यब्दं सप्त वासरान् । KRT_7_0954ab  
चप्पकः सफलां चक्रे सर्वकालार्जितां श्रियम् ॥ KRT_7_0954cd  
कृष्णाजिनोभयमुखीमुख्यैर्दानैः क्षमाभुजा । KRT_7_0955ab  
अदरिद्रीकृता विप्रा निःशेषार्तिच्छिदार्थिनाम् ॥ KRT_7_0955cd  
राज्ञो वसन्तलेखाख्या शाहिवंशप्रियाकरोत् । KRT_7_0956ab  
मठाग्रहारान्नगरे पूज्ये च त्रिपुरेश्वरे ॥ KRT_7_0956cd  
माहेश्वर्यमयी काचिदित्थं ज्वालेव सोद्ययौ । KRT_7_0957ab  
उदारव्यवहारं तु न तद्राज्यं प्रचक्षते ॥ KRT_7_0957cd  
अथ प्रवृद्धिं संप्राप्ताः शनकैर्नवमन्त्रिणः । KRT_7_0958ab  
पूर्वामात्यद्विषो राज्ञो मतिमोहं प्रचक्रिरे ॥ KRT_7_0958cd  
कुष्ठार्ताङ्घ्रियुगः शिखी बहुपदं गृह्णाति धावन्नहिं भानुः पादसहस्रभाक्प्रतिपदं संचार्यतेनूरुणा । KRT_7_0959ab  
वञ्च्यन्ते बलिनोपि यल्लघुबलैः सामर्थ्यहीनैश्च यद्भ्राम्यन्ते परिपूर्णवृत्तय इदं दैवस्य लीलायितम् ॥ KRT_7_0959cd  
स सर्वशास्त्राधिगमप्रौढः परिवृढो विशाम् । KRT_7_0960ab  
यन्मोहितमतिश्चक्रे वैधेयैरपि मन्त्रिभिः ॥ KRT_7_0960cd  
विपन्नस्य पितुर्वैरप्रतिकारविधित्सया । KRT_7_0961ab  
स राजधानीनामाङ्कमठादि निरलोठयत् ॥ KRT_7_0961cd  
त्यागी तत्कोशसंभारं व्ययीकुर्वन्नितस्ततः । KRT_7_0962ab  
लुब्धस्य चाभिधां तस्य पापसेन इति व्यधात् ॥ KRT_7_0962cd  
शुद्धान्ते शुद्धशीलानां ढौकितं मूढचेतसा । KRT_7_0963ab  
स्पष्टं षष्ट्यधिकं राज्ञा स्त्रीणां तेन शतत्रयम् ॥ KRT_7_0963cd  
यादृशीस्तादृशीस्तत्र नारीर्विन्यस्यतानिशम् । KRT_7_0964ab  
नागृह्यन्त परं डोम्बजनंगमकुलाङ्गनाः[^0964-1] ॥ KRT_7_0964cd  
अत्रान्तरे पूर्यमाणो गूढं कोटपदातिभिः । KRT_7_0965ab  
पुनर्भुवनराजोभूल्लहरालब्धिलुब्धधीः ॥ KRT_7_0965cd  
स दर्पितपुरं प्राप्तः कन्दर्पद्वारनायकम् । KRT_7_0966ab  
श्रुत्वा योद्धुं विनिर्यातं ययौ भूयोप्यदृश्यताम् ॥ KRT_7_0966cd  
तस्मिन्प्रसङ्गेपि नृपो दृप्यन्राजपुरीपतिः । KRT_7_0967ab  
संग्रामपालः केनापि हेतुना विक्रियां ययौ ॥ KRT_7_0967cd  
कन्दर्पे कोटभृत्यानां भिन्नानां संग्रहोद्यते । KRT_7_0968ab  
क्रुध्यन्राजपुरीं राजा व्यसृजद्दण्डनायकम् ॥ KRT_7_0968cd  
स महद्भिः समं सैन्यैर्गच्छंल्लोहरवर्त्मना । KRT_7_0969ab  
अधीरः कोटकच्छेषु सार्धं मासं व्यलम्बत ॥ KRT_7_0969cd  
प्रत्यासन्नाच्छुचेर्मासात्प्रतापाच्च विरोधिनाम् । KRT_7_0970ab  
त्रस्तस्तस्य यात्रायां न संकल्प्प्यराजत ॥ KRT_7_0970cd  
अविशेषज्जभावेन भर्तुस्तिष्ठन्निरुद्यमः । KRT_7_0971ab  
ततो जगाम कन्दर्प एवोपालम्भमात्रताम् ॥ KRT_7_0971cd  
कृतप्रतिज्ञोनाहारतया राजपुरीजये । KRT_7_0972ab  
उपालम्भार्दितः सोथ निःसामग्र्योप्यवाचलत् ॥ KRT_7_0972cd  
निराहारस्य वसतः कन्दर्पस्याद्रिगह्वरे । KRT_7_0973ab  
षष्ठेह्न्यभूद्राजपुरी योजनेभ्यधिके स्थिता ॥ KRT_7_0973cd  
अवयाहतः सोरिवलाद्विषच्छस्त्राणि पातयन् । KRT_7_0974ab  
कदलीपल्लवान्मृद्गन्वनं सिंह इवाविशत् ॥ KRT_7_0974cd  
दण्डनायकसैन्येभ्यः परमेकस्तमन्वगात् । KRT_7_0975ab  
सेनानीः कुलराजाख्यो बुद्धराजकुलोद्भवः ॥ KRT_7_0975cd  
तं बाह्याल्यां राजपुर्या हतासंख्याहितं द्विषः । KRT_7_0976ab  
निहत्य शुक्लच्छत्त्राङ्कं कन्दर्पं मेनिरे हतम् ॥ KRT_7_0976cd  
मध्याह्ने स तु कन्दर्पः स्वयं संप्राविशद्बली । KRT_7_0977ab  
राजधनीं राजपुर्या विंशत्रिंशैः समं भटैः ॥ KRT_7_0977cd  
द्विषां त्रिंशत्सहस्राणि योधानामनिवर्तिनाम् । KRT_7_0978ab  
रुरोध राजपुर्यग्रे तत्पदातिशतत्रयम् ॥ KRT_7_0978cd  
काश्मीरिकाणां[^0979-1] निहतं रणे तत्र शतद्वयम् । KRT_7_0979ab  
चत्वारि तु शतन्युर्वीं खशानामप्यशेरत ॥ KRT_7_0979cd  
भग्ने रिपुवले दूरमसंख्येयैश्चिताग्निभिः । KRT_7_0980ab  
संस्कुर्वद्भिर्हतान्नाशीच्रणे मृत्योर्महानसः ॥ KRT_7_0980cd  
तेनैवं स्वाम्युपालम्भवेतालो रभसार्पितः । KRT_7_0981ab  
रणश्मशाने वीरेण शमितो मांसशोणितैः ॥ KRT_7_0981cd  

[^0164-1]: Emended; A डोम्भ॰.  

[^0179-1]: Emended; A काश्मीरका॰.  

[page 141]  



याममात्रावशेषेह्नि पुनरेवाथ संहताः । KRT_7_0982ab  
द्विषः परिभवोत्तप्ताः[^0982-1] कन्दर्पं योद्धुमाययुः ॥ KRT_7_0982cd  
ततस्तानथ नाराचान्निचिक्षेप स संयुगे । KRT_7_0983ab  
लिप्तानौषधितैलेन विद्धा यैः प्राज्वलन्दिशः ॥ KRT_7_0983cd  
आग्नेयं वेत्त्यसावस्त्रमिति मूढा विशङ्किताः । KRT_7_0984ab  
ते दूरं प्रययुर्भीता निन्दन्तः पुनरागमम् ॥ KRT_7_0984cd  
प्रगल्भभावः प्रतिभानमोजःप्रयोगचातुर्यमसंभ्रमश्च । KRT_7_0985ab  
महाशयानामतिसंकटेषु धैर्योपनद्धां न धियं जहाति ॥ KRT_7_0985cd  
राजधानीं प्रविष्टः स भानावस्ताभिलाषिणि । KRT_7_0986ab  
भूयोप्यपश्यत्स छन्नां बाह्यालीं वहलैर्बलैः ॥ KRT_7_0986cd  
योद्धुं यियासुः शुश्राव प्राप्तं तम् दण्डनायकम् । KRT_7_0987ab  
घोरां रणाटवीं दृष्ट्वा भयात्स्थगितसैनिकम् ॥ KRT_7_0987cd  
स्वीयैर्दृष्टैः क्षतैः कैश्चिद्दृप्यन्त्यधिकमाहवे । KRT_7_0988ab  
पारकीयैस्त्रसन्त्यन्ये कोन्तरं वेत्ति देहिनाम् ॥ KRT_7_0988cd  
आनीतोथ विनिर्गत्य तेनैव स भये व्रुडन् । KRT_7_0989ab  
स्पर्धमानो यथाम्भोधौ मज्जन्हंसेन वायसः ॥ KRT_7_0989cd  
रक्तप्रजं वीतसैन्यमभिन्नं बहुकोशवत् । KRT_7_0990ab  
परराष्ट्रं विशेदेवं स्ववीर्येणैव कोपरः ॥ KRT_7_0990cd  
प्रणतात्करमादाय ततो राजपुरीपतेः । KRT_7_0991ab  
मासमात्रेण कन्दर्पः पुनः स[^0991-1] भुवमाययौ ॥ KRT_7_0991cd  
प्रत्युद्गमादिसत्कारैः कृतपूजो महीभुजा । KRT_7_0992ab  
स दण्डनायकादीनां शिरःशूलावहोभवत् ॥ KRT_7_0992cd  
परिहासपुरे पारिपाल्यं कुर्वन्कठोरधीः । KRT_7_0993ab  
वातगण्डाख्यया ख्यातिं निन्ये यस्तत्र पर्षदा ॥ KRT_7_0993cd  
प्रभूतोत्कोचसंपीतसचिवप्रेरनस्पृशा । KRT_7_0994ab  
अपास्य वामनं[^0994-1] राज्ञा पादाग्रादौ नियोजितः ॥ KRT_7_0994cd  
आनन्दः स क्षणे तस्मिन्निच्छन्द्वाराधिकारिताम् । KRT_7_0995ab  
कन्दर्पद्वेषिणामासीन्मन्त्रिणामतिसंमतः ॥ KRT_7_0995cd  
तत्प्रेरितस्ततः पातुं लोहरं विप्लुताहितम् । KRT_7_0996ab  
मण्डलेश्वरतां दत्त्वा कन्दर्पं प्राहिणोन्नृपः ॥ KRT_7_0996cd  
मन्त्रविक्रमसंपन्नः कुभृत्यैः स्वोदयेप्सुभिः । KRT_7_0997ab  
शक्त्या तया राजपशोः समीपात्सोपात्सोपवाहितः ॥ KRT_7_0997cd  
दूत्यार्होयमिति प्रहाय निकटाद्देशान्तरं वाग्मिनं सूरिं बन्धुवियोगकृन्ननु वचोमुष्येति संत्यज्य च । KRT_7_0998ab  
शूरो राज्यमसौ हरेदिति तया हित्वा विचारोज्झितो धूर्तप्रेरणयाबुधो नृपपशुर्नायाति नाशं चिरात् ॥ KRT_7_0998cd  
अदर्शनात्सुबद्धापि कन्दर्पप्रीतिराशयात् । KRT_7_0999ab  
राज्ञो जगाल कालेन सा मुष्ठेरिव[^0999-1] वालुका ॥ KRT_7_0999cd  
उत्कर्षपुत्रावादाय चिकीर्सुर्लोहरेशताम् । KRT_7_1000ab  
कन्दर्पो वर्तत इति क्षितिपं मन्त्रिणोवदन् ॥ KRT_7_1000cd  
तथेति नृपतिर्गृह्णन्बन्धुं हन्तुमथाशु तम् । KRT_7_1001ab  
ससैन्यं व्यसृजत्पट्टं[^1001-1] टक्कं[^1001-2] चासिधराभिधम् । KRT_7_1001cd  
तयोः संप्राप्तयोर्वार्तां[^1002-3] तां लेखव्यत्ययाद्विदन् । KRT_7_1002ab  
विमुखश्चकितात्मा च कन्दर्पोभूद्यथा मुहुः ॥ KRT_7_1002cd  
केलिद्यूतक्षणे हस्तं मृद्गन्देवकवत्पुरः[^1003-1] । KRT_7_1003ab  
आसीदसिधरस्तस्य बन्द्धुमभ्युद्यतस्तदा[^1003-2] ॥ KRT_7_1003cd  
ततः पाणिं विनिष्कृत्य सोङ्गुष्ठाग्रेण तत्करम् । KRT_7_1004ab  
अमृद्गाद्येन निस्त्वक्त्वं[^1004-1] क्लिन्नः पक्षीव सोगमत् ॥ KRT_7_1004cd  
अनन्तरज्ञो भूभृच्च तेनात्मा च नृपाश्रितः । KRT_7_1005ab  
विगर्ह्यते स्म खिन्नेन पट्टश्चैवमकथ्यत ॥ KRT_7_1005cd  
नेयाशयो नरपतिः कुटुम्बं प्रहिणोतु मे । KRT_7_1006ab  
अर्पयित्वा ततः कोटं प्रयास्यामि दिगन्तरम् ॥ KRT_7_1006cd  
अनीय दत्ताम्स्तैर्ज्ञातीनादाय द्रोहवर्जितः । KRT_7_1007ab  
स विमुक्ताधिकारोथ मन्त्री वाराणसीं ययौ ॥ KRT_7_1007cd  
हत्वा गयायां सामन्तमेकमन्यं निवेश्य च । KRT_7_1008ab  
काश्मीरिकाणां[^1008-1] चक्रे स श्राद्धशुल्कनिवारणम् ॥ KRT_7_1008cd  

[^0982-1]: Emended; ॰भवो तप्ताः.  

[^0991-1]: Thus A; perhaps, to be read स्वभुवं.  

[^0994-1]: Thus A1; A3 वासनं.  

[^0999-1]: Thus corr. by A3 from A1 मुष्टिरिव.  

[^1001-1]: A4 gloss मन्त्रिणं.  

[^1001-2]: Thus A2; A1 रक्किं.  

[^1002-1]: तां supplied by A3 in space left by A1.  

[^1003-1]: Emended with C; A ॰न्सेवकत्पुरः.  

[^1003-2]: Emended; A बद्धुमु॰.  

[^1004-1]: Doubtful emendation; A apparently निस्त्वक्त्यं; R G निस्त्वथ्यं.  

[^1008-1]: Emended; A काश्मीरकाणां.  

[page 142]  



स हत्वा चौरसेनान्यं ससैन्ये दुर्गमेध्वनि । KRT_7_1009ab  
पूर्वाशामध्वनीनां च[^1009-1] व्यधान्निर्धूतकण्टकाम् ॥ KRT_7_1009cd  
व्याघ्रं निहत्योग्रसत्त्वं वाराणस्यां निरस्यता । KRT_7_1010ab  
पूर्वा दिग्भूषिता तेन मठैः सुकृतकर्मठैः ॥ KRT_7_1010cd  
ते तन्निर्वासनादेव लब्धलक्षाः कुमन्त्रिणः । KRT_7_1011ab  
अन्योन्यासूयया जघ्नुरथ कार्याणि भूभुजः ॥ KRT_7_1011cd  
स्वैराहारोदितगुरुमदाः शृङ्गकण्डूतिशान्त्यै दुर्वारेर्ष्याकलुषमतयो यत्र दुर्मन्त्रिमेषाः[^1012-1] । KRT_7_1012ab  
घ्नन्त्यन्योन्यं भवति गणितैर्वासरैरेव कैश्चिन्मध्यस्थाणोरिव नरपतेस्तत्र सर्वाङ्गभङ्गः ॥ KRT_7_1012cd  
अतिक्रामति कालेथ पार्थिवं हन्तुमुद्यमम् । KRT_7_1013ab  
दुर्द्रुक्षुर्जातराज्येच्छस्तान्वङ्गिर्धम्मटोभजत् ॥ KRT_7_1013cd  
द्रोहापवादभागेष भवेद्राज्यमिदं पुनः । KRT_7_1014ab  
मामेव वैश्यापुत्रत्वादनर्हेस्मिन्नुपेष्यति[^1014-1] ॥ KRT_7_1014cd  
इति संमन्त्र्य सुचिरं निहन्तुम् पृथिवीभुजम् । KRT_7_1015ab  
प्रेरितो जयराजोभूत्तेनासरलचेतसा ॥ युग्मम्॥ KRT_7_1015cd  
विलावग्रामजान्क्षिप्त्वा तीक्ष्णान्द्रोहाय भूपते । KRT_7_1016ab  
सोवरोधवधूर्द्वित्रा विदधे मध्यपातिनीः ॥ KRT_7_1016cd  
क्रमात्सिद्ध्युन्मुखे तस्मिन्कार्ये राजपुरीं नृपः । KRT_7_1017ab  
दूत्याय व्यसृजज्जातु बहुमानेन धम्मटम् ॥ KRT_7_1017cd  
सस्हस्रमङ्गलगृहे सुदिनापेक्ष्या स्थितम्[^1018-1] । KRT_7_1018ab  
तं सिद्धिभङ्गचकितो जयराजः समाययौ ॥ KRT_7_1018cd  
तमर्थं मण्डपे गूढं तयोर्मन्त्रायमाणयोः । KRT_7_1019ab  
प्रयागानुचरः कश्चिद्भित्तिव्यवहितोशृणोत् ॥ KRT_7_1019cd  
तदावेदिततद्वार्तात्प्रयागात्तत्कथां ततः । KRT_7_1020ab  
बुद्ध्वा निवर्तयामास धम्मटं गमनान्नृपः ॥ KRT_7_1020cd  
कुलक्षयभयात्तिष्ठंस्तत्प्रतीकारमन्थरः । KRT_7_1021ab  
स्वमेव केवलं रक्षन्नासीत्स चकितोन्वहम् ॥ KRT_7_1021cd  
असिद्धिम् जयराजस्तु दृष्ट्वा दूतैः स्वसंमुखौ । KRT_7_1022ab  
शमालडामरौ वीरौ वागपाजाभिधौ व्यधात् ॥ KRT_7_1022cd  
स्वभृत्यैर्भेदनिर्यातैर्ययासुं तं निवेदितम् । KRT_7_1023ab  
श्रुत्वा क्षपायां क्षितिभृद्दिक्षु चिक्षेप रक्षिणः ॥ KRT_7_1023cd  
व्याजाद्यात्रां वदन्सज्जः प्रातस्तान्वङ्गिरेव तम् । KRT_7_1024ab  
चतुष्कं पूजने[^1024-1] धूर्तो जयराजमुपानयत् ॥ KRT_7_1024cd  
राज्ञो दत्तार्गले धाम्नि[^1025-1] स्थितस्य स्थानमण्डलम् । KRT_7_1025ab  
सत्रा स भ्रातृपुत्रेण धम्मटेण ततोविशत् ॥ KRT_7_1025cd  
रक्षिणोथ बहिर्न्यस्य प्रयागः[^1026-1] पार्थिवाज्ञया । KRT_7_1026ab  
जयराजं बधानेति नीचैर्धम्मटमभ्यधात् ॥ KRT_7_1026cd  
धम्मटे विश्वसञ्शस्त्रं जयराजस्त्यजेद्ध्रुवम् । KRT_7_1027ab  
निदेशेनामुना वेत्ति स्वमज्ञातं च धम्मटः ॥ KRT_7_1027cd  
द्वयोरेकस्य वा युद्धे तयोर्मृत्यौ हितं च नः । KRT_7_1028ab  
व्यक्तीकृतैक्ययोर्वापि वधो लोकेप्यगर्हितः ॥ KRT_7_1028cd  
इति निर्ध्यायतः शश्वदविरोधेन वेधसः । KRT_7_1029ab  
प्रज्ञास्य प्रत्यभाद्राज्ञो मन्त्रो युक्ततमस्तथा ॥ तिलकम्॥ KRT_7_1029cd  
नाबुद्ध मां ध्रुवं राजा तान्वङ्गिरिति विश्वसन् । KRT_7_1030ab  
जयराजमुपागत्य ततो धार्ष्ट्याद्वचोब्रवीत् ॥ KRT_7_1030cd  
अप्रसन्नस्त्वयि नृपो यद्यद्रोहोसि निश्चयात् । KRT_7_1031ab  
तत्त्वयाशु विशुद्ध्यर्थमसिधेनुः समर्प्यताम् ॥ KRT_7_1031cd  
दैवेन वा मोहितः स तद्विश्वासेन वात्यजत् । KRT_7_1032ab  
आक्षिप्यमाणः शस्त्रास्त्रकोविदः शस्त्रमन्यवत् ॥ KRT_7_1032cd  
वैक्लव्यदर्शनात्सेर्ष्यस्ततः स परुषं गिरम् । KRT_7_1033ab  
तन्वङ्गपौत्रष्टुल्लाख्यस्तं जगदाaज्जकात्मजः ॥ KRT_7_1033cd  
न त्वं निःसत्त्व कय्याया जातः कलशभूभुजा । KRT_7_1034ab  
आसीज्जनयिता नूनं क्लीबो यः कश्चिदेव ते ॥ KRT_7_1034cd  
निष्ठायां धैर्यचर्याणां परिणाममजानता । KRT_7_1035ab  
तेनेत्युक्तः स शीताम्बुसिक्तसुप्रोपमोभवत् ॥ युगलकम्॥ KRT_7_1035cd  
द्रोहोदन्तं पृच्छयमानो धीरस्तन्मध्यपातिनम् । KRT_7_1036ab  
यातनाक्लेशितोप्यूचे स्वमेव न तु धम्मटम् ॥ KRT_7_1036cd  

[^1009-1]: च has been erased by A1.  

[^1012-1]: Thus A1; corr. by later hand दुर्मन्त्रिशेषाः.  

[^1014-1]: Thus corr. by later hand from A1 वेश्या॰.  

[^1018-1]: Thus corr. by later hand from A1 स्थितिम्.  

[^1024-1]: Thus corr. by A2 from A1 पूर्तये; A2 in margin भोजने.  

[^1026-1]: Thus corr. by A2 from A1 प्रायम्.  

[page 143]  



विघ्नमन्त्रवीर्येण मोघीकृतविषाशनः । KRT_7_1037ab  
रज्ज्वा निपीड्य ग्रीवाग्रं ततो निशि विपादितः ॥ KRT_7_1037cd  
जय्यकेन प्रतीहर्त्रा शिरश्छित्त्वोज्झितं ययौ । KRT_7_1038ab  
भट्टारनङ्वलातोये तद्वपुर्मत्स्यभोज्यताम् ॥ KRT_7_1038cd  
तमेकसप्तते वर्षे भाद्रपदे नृपः । KRT_7_1039ab  
वधम् गभीरहृदयो धम्मटस्याप्यचिन्तयत् ॥ KRT_7_1039cd  
आदिदेशाथ तत्सिद्ध्यै रहः शस्त्रभृतां वरम् । KRT_7_1040ab  
शूरं कलशराजाख्यं ठक्कुरं लोहराश्रयम् ॥ KRT_7_1040cd  
प्रहिणोति यदा दूतं प्रयागस्ते तदा त्वया । KRT_7_1041ab  
संपाद्यमेतदित्यूचे तं चोपचितसत्क्रियम् ॥ KRT_7_1041cd  
असिद्धिभीत्या स्वं दूतं स ग्रहिण्वन्प्रयागकः । KRT_7_1042ab  
संमन्त्र्य क्रियतामेतदित्यूचे कुपितो नृपम् ॥ KRT_7_1042cd  
राज्ञि मन्त्रयमाणेथ[^1043-1] पञ्चानीयाग्र्यमन्त्रिणः । KRT_7_1043ab  
वामनः सार्गले द्वारे त्यक्तदेहोब्रवीद्वचः ॥ KRT_7_1043cd  
मन्त्रश्च मन्त्रिणश्चैते न यावन्निःसृता बहिः । KRT_7_1044ab  
तावत्क्रियेति चेदेतन्न भद्राणि दरिद्रति ॥ KRT_7_1044cd  
राजाज्ञया प्रयोगेन[^1045-1] ततो दूते विसर्जिते । KRT_7_1045ab  
तीक्ष्णः कलशराजाख्यस्तनयाभ्यां सहाययौ ॥ KRT_7_1045cd  
तस्मिन्प्रसङ्गे तान्वङ्गिः श्येनस्य दददातपम् । KRT_7_1046ab  
राजधान्यन्तरेवासीद्द्वित्रैरनुचरैः समम् ॥ KRT_7_1046cd  
पुरः कलशराजं तं दृष्ट्वा पश्चाच्च तत्सुतौ । KRT_7_1047ab  
यावत्साशङ्कमाचख्यौ[^1047-1] तावद्भृत्यैर्निजैर्जहे ॥ KRT_7_1047cd  
शक्तोपि धम्मटः क्रष्टुं कृपाणीमिति वादिनम् । KRT_7_1048ab  
हन्तुं कलशराजं तु यावच्छस्त्रे व्यधात्करम् ॥ KRT_7_1048cd  
तावत्तेनाग्रतः पश्चात्तत्पुत्राभ्यां कृताहतिः । KRT_7_1049ab  
आसनादुच्चलन्नेव क्षिप्रं प्राणैरमुच्यत ॥ KRT_7_1049cd  
मुमूर्षुणा क्षतस्तेन ज्यायान्कलशराजजः । KRT_7_1050ab  
चित्रमायुधवैगुण्यान्नाभीक्ष्णव्रणितोभवत् ॥ KRT_7_1050cd  
तस्य ह्यभाग्ययोगेन तेष्वेवाहःसु शस्त्रिणः । KRT_7_1051ab  
निजा कृपाणी तुत्रोट तेनाभद्रायुधोभवत्[^1051-1] ॥ KRT_7_1051cd  
निहत्य पातितः पृष्ठात्स तैर्व्याधैरिवाण्डजः । KRT_7_1052ab  
शुनां ग्रासाय संत्यक्तः श्वपाकैः पार्थिवाज्ञया ॥ KRT_7_1052cd  
राज्ञा तन्वङ्गनप्तारौ स्वयं रल्हणमल्हणौ । KRT_7_1053ab  
आगत्य प्राङ्गने त्यक्तकृपाणी परिरक्षितौ ॥ KRT_7_1053cd  
दत्तास्कन्दास्तु[^1054-1] टुल्लाद्याः संरम्भेण युयुत्सवः । KRT_7_1054ab  
माययोदयसिंहेन दाम्भिकेनैत्य वञ्चिताः ॥ KRT_7_1054cd  
यूयं पुत्रा ममेत्युक्तवतस्ते धार्मिकस्य यत् । KRT_7_1055ab  
प्रत्ययात्तस्य शस्त्राणि नत्यजुर्जीवितेच्छवः ॥ KRT_7_1055cd  
राज्ञो विशुद्धिः क्रियतां पार्श्वमेत्येति तद्वचः । KRT_7_1056ab  
तैः समागत्य जगृहे मार्गो राजगृहान्प्रति ॥ KRT_7_1056cd  
तन्वङ्गजगृहोच्छिष्टैर्बाल एव विवर्धितः । KRT_7_1057ab  
टुल्लं ततो विहस्यैवं स्वच्छत्त्रग्राहकोवदत् ॥ KRT_7_1057cd  
तन्वङ्गनप्तर्यत्पूर्वं[^1058-1] जयराजमभाषथाः । KRT_7_1058ab  
न त्वम् निःसत्त्व कय्याया इति तद्विस्मृतं तव ॥ KRT_7_1058cd  
स ते तादृश एवायं वर्तते संकटः क्षणः । KRT_7_1059ab  
किं धैर्यावसरे मूढ वैक्लव्यमवलम्बसे ॥ KRT_7_1059cd  
तस्माज्जातोसि नियतं मत्पित्रोच्छिष्टमुष्टिना । KRT_7_1060ab  
अहम् तु तेन वीरेण त्वत्पित्रा कीर्तिभागिना ॥ KRT_7_1060cd  
इत्युक्त्वा स रणे गृह्णन्खड्गधाराजलज्जलम् । KRT_7_1061ab  
पपात जन्ममालिन्यं मानी प्रक्षालयन्निव ॥ KRT_7_1061cd  
नृपान्तिकं प्रयास्याम इति निश्चयतस्ततः । KRT_7_1062ab  
टुल्लादीन्राजपुरुषाः कारागारे निचिक्षिपुः ॥ KRT_7_1062cd  
ते यौवनभरोन्मत्ता द्रुमा वासन्तिका इव । KRT_7_1063ab  
प्रत्यभासन्त कारुण्याद्रक्षणीयाः क्षमाभुजः ॥ KRT_7_1063cd  
टक्कस्तु बिम्बियो नाम पापः संप्रेक्ष्य भूभुजम् । KRT_7_1064ab  
न्यजिग्रहत्तान्ग्रीवासु निशि पाशान्निवेशयन् ॥ KRT_7_1064cd  
टुल्लो विजयराजश्च बुल्लो गुल्लश्च तेलुठन् । KRT_7_1065ab  
तन्वङ्गपौत्राश्चत्वारो हता वध्यमहीतले ॥ KRT_7_1065cd  

[^1043-1]: Emended; A मन्त्रिय॰.  

[^1045-1]: A here and elsewhere प्रयोगेण.  

[^1047-1]: Emended; A ॰त्सशङ्कमा॰.  

[^1048-1]: Thus A; perhaps, to be emended कृपाणीमतिवादिनीम्.  

[^1051-1]: युधो supplied by A3 in space left by A1.  

[^1054-1]: Emended; A ॰स्कन्दाद्यास्तु.  

[^1058-1]: Emended; A ॰नप्तो यत्पूर्वं.  

[page 144]  



हतानामपि सौन्दर्यं तेषामद्यापि वर्ण्यते । KRT_7_1066ab  
कथान्तरे वयोवृद्धैर्बद्धास्रुस्यन्ददुर्दिनैः ॥ KRT_7_1066cd  
सतताभ्यस्तताम्बूलैः स्रस्तैस्तद्दशनाङ्कुरैः । KRT_7_1067ab  
कीर्णशोणाश्ममालेव[^1067-1] सुचिरं वध्यभूरभूत् ॥ KRT_7_1067cd  
वृद्धिमानीतयो राज्ञाप्युत्कर्षापत्ययोस्ततः । KRT_7_1068ab  
ज्यायान्प्रमिम्ये[^1068-1] डोम्बाख्यो गूढदण्डैः कुलच्छिदा ॥ KRT_7_1068cd  
स्फुलिङ्गमिव संभाव्य तेजोविस्फूर्जितं शिशुम् । KRT_7_1069ab  
जघान जयमल्लं च तद्विद्विजयमल्लजम् ॥ KRT_7_1069cd  
गोप्तॄन्स्वगोत्रजान्हत्वा[^1070-1] भोक्तुमेकस्य कस्यचित् । KRT_7_1070ab  
कुर्वन्ति दैवोपहता राज्यम् निष्कण्टकं नृपाः ॥ KRT_7_1070cd  
संरूढं मधुगोलमुच्चविटपव्यूहावलींगह्वरे मूढः कर्तुमकृच्छ्रहार्यमभितः कस्यापि भव्यात्मनः । KRT_7_1071ab  
दैवप्रेरणया प्रकम्पविवशः पत्त्रप्रहारैर्दृढं तद्गोप्तॄन्मधुपान्निहत्य[^1071-1] शमयत्यश्वत्थपृथ्वीरुहः ॥ KRT_7_1071cd  
ज्ञातिद्रोहमहापाप्मनष्टधीरथ पार्थिवः । KRT_7_1072ab  
डिम्बानामप्यसंभाव्यामभजद्विटभोज्यताम् ॥ KRT_7_1072cd  
वामनस्यात्मजः क्षेमस्तं जाजञ्जनकद्विषम्[^1073-1] । KRT_7_1073ab  
प्रैरयत्कलशेशस्थच्छत्त्रहेमनिवर्हणे[^1073-2] ॥ KRT_7_1073cd  
तामिच्छामच्छिनत्तस्य भक्तो युक्त्या प्रयागकः । KRT_7_1074ab  
धावतः श्वभ्रपतिच्छां धीरो यन्तेव दन्तिनः ॥ KRT_7_1074cd  
अनिशं नष्टचेष्टानां शवानामिव भूभुजाम् । KRT_7_1075ab  
अन्तःप्रवेशकुशलो यो वेताल इवाभवत् ॥ KRT_7_1075cd  
नप्ता हलधरस्याथ विटो लोष्टधराभिधः । KRT_7_1076ab  
जगाद निर्जने जातु राजानं रञ्जनेच्छया ॥ युग्मम्॥ KRT_7_1076cd  
ह्रियतां ग्रामहेमादि कलशेश्वरसम्श्रयम् । KRT_7_1077ab  
तत्प्रासादाश्मभिः सेतुं वितस्तायां करोमि ते ॥ KRT_7_1077cd  
आलेख्यं गगने लिखामि विसिनीसूत्रैर्वयाम्यम्बरं स्वप्नालोकितमानयामि कनकं ग्रथ्नामि वप्रं हिमैः । KRT_7_1078ab  
इत्याद्युक्तमपि स्फुटं जडमतिर्जानाति सत्यं नृपो यस्तादृक्त्रपया न वक्ति स गतप्रौढिः परं वञ्च्यते ॥ KRT_7_1078cd  
निषिषेध चिकीर्षां तु प्रयागस्वामपि प्रभोः । KRT_7_1079ab  
सदुपस्थायिकोपथ्याभ्यर्थनामिव रोगिणः ॥ KRT_7_1079cd  
अथ लोष्टधरो हास्यावसरे जातु भूपतिम् । KRT_7_1080ab  
बद्धस्य मोक्षो देवस्य क्रियतामित्यभाषत ॥ KRT_7_1080cd  
स्मित्वा किमेतदित्युक्तवन्तं तं स व्यजिज्ञपत् । KRT_7_1081ab  
उदभाण्डपुरे ॰ ॰[^1081-1] भीमशाहिरभूत्पुरा[^1081-2] ॥ KRT_7_1081cd  
विरोधात्पारिषद्यानां[^1082-1] तत्कृतो भीमकेशवः । KRT_7_1082ab  
राज्ये कलशदेवस्य बद्धद्वारोभवच्चिरम् ॥ KRT_7_1082cd  
तैः शान्तैर्वैरैर्विदधे यदाथ विवृताररिः । KRT_7_1083ab  
चौरापहृतदुर्वर्णकवचो ददृशे तदा ॥ KRT_7_1083cd  
भूयोपि चक्रे तद्भीत्या कोशसामर्थ्यभागिति । KRT_7_1084ab  
ततः प्रभृत्यद्य यावद्बद्धद्वारारदिः स्फुटम् ॥ KRT_7_1084cd  
आदीयतां तदीयस्तत्कोशश्चौरभयावहः[^1085-1] । KRT_7_1085ab  
सोपि बन्धाद्विमुक्तोस्तु पुष्पदीपादिभोगभाक् ॥ KRT_7_1085cd  
इति संप्रेरितस्तेन तथा चक्रे स भूपतिः । KRT_7_1086ab  
कोशं ततः प्रपेदे च मणिस्वर्णादिनिर्भरम् ॥ KRT_7_1086cd  
अचिन्तयच्च यत्रेदृग्वस्तु[^1087-1] शून्यसुरास्पदे । KRT_7_1087ab  
कीदृक्तत्रापरेषु[^1087-2] स्यादाद्येषु सुरवेश्मसु ॥ KRT_7_1087cd  
कृतप्रायः स तत्रत्यैः पारिषद्यैस्ततो नृपः । KRT_7_1088ab  
निष्क्रयं रूढभारोढिवारणेन प्रदापितः ॥ KRT_7_1088cd  
क्रमेण सेनाननाङ्गव्ययव्यसनशालिनः । KRT_7_1089ab  
सुरार्थहरणे[^1089-1] रूढा धीः संभावनया तथा ॥ KRT_7_1089cd  
पूर्वराजार्पितन्कोशांस्ततः स भुवनाद्भुतान् । KRT_7_1090ab  
सर्वगीर्वाणवेश्मभ्यो लुब्धबुद्धिरपाहरत् ॥ KRT_7_1090cd  

[^1067-1]: Thus A1; altered by later hand into ॰गोणाश्म॰.  

[^1068-1]: Emended; A प्रसिस्थे.  

[^1070-1]: Emended; A गोप्तृ॰.  

[^1071-1]: Emended; A तद्गोप्तृ॰.  

[^1073-1]: Emended; A जान जनक॰.  

[^1073-2]: य supplied by A2.  

[^1081-1]: Two aksharas are wanting; A does not indicate the lacuna.  

[^1081-2]: Emended; A भीमश्शाहिर॰. Cf. vi. 178.  

[^1082-1]: Doubtful emendation; A ॰त्परिपत्यानां. Cf. vii. 1088.  

[^1085-1]: Emended; A ॰त्कोशचौर॰.  

[^1087-1]: Emended; A यत्रेदृद्वस्तु.  

[^1087-2]: Emended with C; A कीदृक्कुत्रा॰.  

[^1089-1]: Thus A; G C सुराकुहरणे.  

[page 145]  



हतेषु कोशेष्वानेतुं देवानां प्रतिमा अपि । KRT_7_1091ab  
चकारोदयराजाख्यं देवोत्पाटननायकम्[^1091-1] ॥ KRT_7_1091cd  
वदनेषु च नग्नाटैः शीर्णध्राणाङ्घ्रिपाणिभिः । KRT_7_1092ab  
मूर्तिनाशाय देवानां शकृन्मूत्राद्यपातयत् ॥ KRT_7_1092cd  
स्वर्णरूप्यादिघटिता[^1093-1] गीर्वाणाकृतयोलुठन् । KRT_7_1093ab  
अध्वस्विन्धनगण्डाल्य इव सावस्करेष्वपि ॥ KRT_7_1093cd  
विवुधप्रतिमाश्चक्रुराकृष्टा गुल्फदामभिः । KRT_7_1094ab  
थूत्कारकुसुमच्छन्ना भग्ननग्नाटकादयः[^1094-1] ॥ KRT_7_1094cd  
ग्रामे पुरेथ नगरे प्रासादो न स कश्चन । KRT_7_1095ab  
हर्षराजतुरुष्केण न यो निष्प्रतिमीकृतः ॥ KRT_7_1095cd  
तस्य देवावधृष्यौ द्वौ परमस्तां प्रभाविनौ । KRT_7_1096ab  
नगरे श्रीरणस्वामी मार्ताण्डः पत्तनेष्विव ॥ KRT_7_1096cd  
द्वौ महाप्रतिमामध्याद्बुद्धविम्बावरक्षताम् । KRT_7_1097ab  
दानप्रसङ्गे तं जातु याचित्वा त्यागिनं नृपम् ॥ KRT_7_1097cd  
परिहासपुरे जन्ममेदिन्यां कनकाभिधः । KRT_7_1098ab  
गायनः कुशलश्रीश्च श्रमणो नगरान्तरे ॥ KRT_7_1098cd  
अधिगतवतां लोके विश्वाद्भुतामपि संपदं न खलु विरतिर्दुष्कर्मभ्यो धनाaर्जनकाङ्क्षिणाम् । KRT_7_1099ab  
किमपि कमलावाप्त्यै पद्माकरोद्धृतिपातकं भजति कमलालीलावासो भवन्नपि हि द्विपः ॥ KRT_7_1099cd  
पैतामहेन पित्र्येण तथा राज्यचिकीर्षया । KRT_7_1100ab  
लोहरादाहृतार्थस्य कोशेनोत्कर्षभूपतेः[^1100-1] ॥ KRT_7_1100cd  
युक्तोपि पूर्वराजार्थं वेदौक्रोभो जहार यः । KRT_7_1101ab  
ऐच्छद्धनार्जनं हा धिक्सोपि वास्तव्यपीडया ॥ युग्मम्॥ KRT_7_1101cd  
तदाज्ञामात्रमादाय सचिवैरथ पापिभिः । KRT_7_1102ab  
ते ते नवनवायासनामाङ्का नायकः कृताः ॥ KRT_7_1102cd  
कालानुवृत्तिपरतां धिग्धिग्राजोपजीविनाम् । KRT_7_1103ab  
यत्र मन्त्री वयःस्थः सन्सदाचारोपि गौरकः ॥ KRT_7_1103cd  
सर्वदेवगृहग्रामसर्वस्वापहृतिव्रतम् । KRT_7_1104ab  
स्वीचकाराज्जया भर्तुरर्थनायकतामपि ॥ युग्मम्॥ KRT_7_1104cd  
पार्षदः समरस्वामिदेवागारे सहेलकः[^1105-1] । KRT_7_1105ab  
आप्तो विजयमल्लस्य यो राज्ञो द्वेष्यतां ययौ ॥ KRT_7_1105cd  
द्विगुणोत्पत्तिदानेन सोर्थनायकतां गतः । KRT_7_1106ab  
लब्धावकाशो राजाग्रे क्रमेणासीन्महत्तमः ॥ KRT_7_1106cd  
किमन्यदद्धरता तेन सर्वार्थान्सर्वनायकैः । KRT_7_1107ab  
व्यधीयत धनावाप्त्यै पुरीशस्यापि नायकः ॥ KRT_7_1107cd  
श्रीगर्भपदपर्यायच्छन्नजाड्यप्रभावतः । KRT_7_1108ab  
तथार्जितस्य कोशस्य सोनुरूपव्ययोभवत् ॥ KRT_7_1108cd  
मृगीदृशां दुर्लभताम् हयानां श्वासान्विटानां कुवचःसहत्वम् । KRT_7_1109ab  
वैतालिकानां च विकत्थनत्वं क्रेतुम् क्षितीशाः क्षपयन्ति लक्ष्मीम् ॥ KRT_7_1109cd  
कोपप्रसादैर्दयिताजनस्य हयादिवृत्तान्तगवेषणेन । KRT_7_1110ab  
भृत्यानुवृत्त्या मृगयाकथाभी राज्ञां शिशुनामिव याति कालः । KRT_7_1110cd  
विलासहासासनयानदानपानाशनाद्या असतीः सतीर्वा । KRT_7_1111ab  
छायेव चेष्टाः क्षितिपालवर्गः परानुकारेण करोति सर्वाः ॥ KRT_7_1111cd  
अमानुषत्वं पुरुषाधिराजा विटस्तवैः स्वस्य विचिन्त्य सत्यम् । KRT_7_1112ab  
तृतीयमक्ष्यभ्यधिकं भुजौ वा ममेति मत्वा न विदन्ति मृत्युम् ॥ KRT_7_1112cd  
निशासु येषां प्रभवन्ति दारा दिनेष्वमात्या नियताधिकाराः । KRT_7_1113ab  
अहो भ्रमः स्वस्य यदत्र तेपि विदन्ति भूपा प्रभविष्णुभावम् ॥ KRT_7_1113cd  

[^1091-1]: Emended with R C; A ॰त्पाटनायकम्.  

[^1093-1]: Emended; A ॰रुप्या॰.  

[^1094-1]: Thus corr. by later hand from A1 रुग्नन॰.  

[^1100-1]: Emended; A ॰भूपतिः.  

[^1105-1]: Emended; A च हेलकः. Cf. vii. 1170, 1319, 1358, 1359.  

[page 146]  



स्वादूचितं सावुतयैव भुङ्क्ते थूत्कृत्य मुञ्चत्यपि थूत्कृतानि । KRT_7_1114ab  
वित्रासितस्त्रासमुपैत्यकस्माद्भूभृच्च बालश्च समानभावः ॥ KRT_7_1114cd  
जाड्यमित्यादि यत्किंचित्क्षितिपानां कटाक्षितम् । KRT_7_1115ab  
तत्सर्वं हर्षदेवस्य जाड्येन लघुतां ययौ ॥ KRT_7_1115cd  
तुष्टः पटहवाद्येन हृद्यातोद्यविदे ददौ । KRT_7_1116ab  
भामनायकनाम्ने स करिणं करिणीसखम् ॥ KRT_7_1116cd  
स्वशिष्यस्तेन तस्यासीद्गायनः कनकोथ सः । KRT_7_1117ab  
चप्पकावरजः खेदाद्गीताभ्यासकृतोद्यमः ॥ KRT_7_1117cd  
प्रसादीकृतमस्मै च खेदच्छेदनमिच्छता । KRT_7_1118ab  
तेन काञ्चनदीन्नारलक्षमक्षतचेतसा ॥ KRT_7_1118cd  
कर्णाटभर्तुः पर्माण्डेः सुन्दरीं चन्दलाभिधाम् । KRT_7_1119ab  
आलेख्यलिखितां वीक्ष्य सोभूत्पुष्पायुधक्षतः ॥ KRT_7_1119cd  
उत्तेजयन्ति संघर्षे हास्ये जडमतीन्विटाः । KRT_7_1120ab  
सारमेयानिवाजस्रं प्रोत्साह्य प्राकृताशयाः ॥ KRT_7_1120cd  
स्स विटोद्रेचितो वीतत्रपश्चक्रे सभान्तरे । KRT_7_1121ab  
प्रतिज्ञां चन्दलावाप्त्यै पर्माण्डेश्च विलोडने ॥ KRT_7_1121cd  
कृतापक्त्रिमकर्पूरपरित्यागं प्रतिज्ञया । KRT_7_1122ab  
तं च स्तुतिमिषादेवं जहसुः कविचारणाः ॥ KRT_7_1122cd  
भाषाविशेषविशेषतः परिगतस्त्वं दाक्षिणात्योध्वगो गन्धादप्यवधारितं यदुत ते कर्पूरकोलं करे । KRT_7_1123ab  
पक्वं चेदिदमङ्ग हर्षनृपतेस्तत्कल्पयोपायनं नो चेत्तिष्ठतु नालिकेरकुहरे संप्रत्यमुष्मिन्यतः ॥ KRT_7_1123cd  
आ कर्णाटवसुंधराधववधादा चन्द्रलालिङ्गनादा कल्याणपुरप्रवेशनिविधेरा पिम्मलादर्शनात् । KRT_7_1124ab  
आ राजाश्रयकाननान्तवसुधापारर्द्धिकौतूहलाद्देवेन प्रतिषिद्धमिद्धमहसा पोताससंचर्वणम् ॥ KRT_7_1124cd  
विटः प्रसाद्य नृपतिं मदनः कम्पनापतिः । KRT_7_1125ab  
महत्तरत्वं जग्राह तस्याश्चित्रार्पिताकृतेः ॥ KRT_7_1125cd  
वस्त्रालंकारनिर्वाहकृतेमुष्याश्च वेतनम् । KRT_7_1126ab  
नित्यमादत्त भूपालाद्दायमीर्ष्याशमाय च ॥ KRT_7_1126cd  
विटत्वे निस्त्रपत्वे च मदनस्य कथाक्रमः । KRT_7_1127ab  
मौग्ध्ये पारिप्लवत्वे च नृपस्य निकषोभवत् ॥ KRT_7_1127cd  
मातेयं बप्पिका[^1128-1] नाकात्तवानीतेति वादिभिः । KRT_7_1128ab  
संदर्श्य जरतीं नारीं मुषितः सोपरैर्विटैः ॥ KRT_7_1128cd  
दासीश्च देवता एता इत्युत्वान्यैः प्रवेशिताः । KRT_7_1129ab  
उन्नतिं च श्रियं चौज्झत्प्रणमञ्जहसे जनैः ॥ KRT_7_1129cd  
दास्यो मदनसंलापमन्त्राद्युल्लेखकारिभिः । KRT_7_1130ab  
अध्यापिता विटैस्तस्य मतिमोहं प्रचक्रिरे ॥ KRT_7_1130cd  
ताभ्यः काभिरपि क्ष्माभृत्सुरतं समयोचितम् । KRT_7_1131ab  
वाञ्छन्तीभिः कृतः स्वाङ्गस्पर्शाद्भाग्योदयोज्झितः ॥ KRT_7_1131cd  
आयुष्कामाय भूयांसं कालं जीवितकाङ्क्षिणे । KRT_7_1132ab  
आयुर्वर्षशतान्यस्मै ता मूढमतये ददुः ॥ KRT_7_1132cd  
डोम्बेन पिण्डसिद्धार्थी केनाप्येतद्रसायनम् । KRT_7_1133ab  
पिण्डसिद्धिकृदित्युत्वा पेयं किमपि पायितः ॥ KRT_7_1133cd  
किं तस्य कथितैरन्यैर्मौग्ध्यैर्यो याचितो विटैः । KRT_7_1134ab  
विद्यमानादिव धनादायुषोपि व्ययं व्यधात् ॥ KRT_7_1134cd  
बलरूपेच्छुरपरानुपायान्यानसेवत । KRT_7_1135ab  
कथयेत्कः सदाचारस्तानतोपि त्रपावहान् ॥ KRT_7_1135cd  
स एवमन्धतामिस्रे[^1136-1] निक्षिप्तः शाश्वतीः समाः । KRT_7_1136ab  
मुग्धबुद्धिः स्वजाड्येन[^1136-2] दुर्जातैश्च कुमन्त्रिभिः ॥ KRT_7_1136cd  
मेघवसहनमुख्यानां कृत्ये लोकोत्तरे यथा । KRT_7_1137ab  
सन्त्यद्याल्पधियः केचित्संदेहान्दोलिताशयाः ॥ KRT_7_1137cd  
तथास्मिन्नपि दुष्कृत्ये वर्ण्यमानेद्भुतावहे । KRT_7_1138ab  
भविष्यतीत्व कालेन कालेन नूनमप्रत्ययो जनः ॥ KRT_7_1138cd  
राज्ये बहुच्छले तादृग्दुर्नीत्योपहतोप्यभूत् । KRT_7_1139ab  
आयुःशेषेण न वशे स रन्ध्रान्वेषिणां द्विषाम् ॥ KRT_7_1139cd  

[^1128-1]: Emended; A बाधिका. Cf. vii. 319.  

[^1136-1]: Emended; A ॰तामस्रे.  

[^1136-2]: Emended; A स्वजात्येन; C स्वजन्येन.  

[page 147]  



नर्तकीः शिक्षयन्नात्रावुत्थायाभिनयं स्वयम् । KRT_7_1140ab  
तिष्ठन्दीपोज्ज्वले धाम्नि दूरात्केनापि शत्रुणा ॥ KRT_7_1140cd  
क्षिप्तेषुरपि नाभूद्यन्निहतो व्रणितोथ वा । KRT_7_1141ab  
फलं तस्यायुःशेषस्य प्रजानां कुकृतस्य वा ॥ KRT_7_1141cd  
कश्चिदेवाथ शुद्धान्ते पातदूतो महीपतेः । KRT_7_1142ab  
सर्वाशुद्धिनिधेः[^1142-1] प्राभून्नारीचारित्रविप्लवः ॥ KRT_7_1142cd  
ते युवानो मदोन्मत्तास्ताः स्त्रियो यौवनोन्मदाः । KRT_7_1143ab  
नाशाय हर्षदेवस्य तस्मिन्नेवाभवन्क्षणे ॥ KRT_7_1143cd  
निगृहीतास्तेन रोषात्सजाराः काश्चन स्त्रियः । KRT_7_1144ab  
काश्चित्त्वाकृष्य शुद्धान्ताज्जारैर्नीता दिगन्तरम् ॥ KRT_7_1144cd  
स्वेन दौःशीलदोषेण सर्व एव विशङ्किताः । KRT_7_1145ab  
भृत्यास्तस्याशुभान्यैच्छन्नयतन्त च शान्तये ॥ KRT_7_1145cd  
तस्यापि शीलवैकल्यं तावत्सर्वत्र पप्रथे । KRT_7_1146ab  
यावत्कलशभूपालात्संजातस्योपपद्यते ॥ KRT_7_1146cd  
शैशवे वर्धितो याभिरङ्कमारुह्य मातृभिः । KRT_7_1147ab  
सोङ्कमारोप्य ता एव चुम्बन्संबुभुजेनिशम् ॥ KRT_7_1147cd  
संभोगं भगिनीवर्गे कुर्वता दुर्वचोरुषा । KRT_7_1148ab  
निगृहीता च भुक्ता च नागा पुत्री पितृस्वसुः ॥ KRT_7_1148cd  
स तरुष्कशतधीशाननिशं पोषयन्धनैः । KRT_7_1149ab  
निधनावधि दुर्बुद्धिर्बुभुजे ग्राम्यसूकरान् ॥ KRT_7_1149cd  
अथ सेवाभिसारेण कदापि कुपितो नृपः । KRT_7_1150ab  
स मन्दबुद्धिरास्कन्दमदाद्राजपुरीं प्रति ॥ KRT_7_1150cd  
विलोक्य सैन्यसामग्रीमनन्यसदृशीं पथि । KRT_7_1151ab  
त्रैलोक्याक्रान्तिसामर्थ्यं पार्थिवैस्तस्य शङ्कितम् ॥ KRT_7_1151cd  
स तु पृथ्वीगिरिं दुर्गं दृष्ट्वा तद्ग्रहणोद्यतः । KRT_7_1152ab  
अप्रविष्टो राजपुरीं तन्मूले समुपाविशत् ॥ KRT_7_1152cd  
मासमभ्यधिकं तेन तस्थुषा परिपीडिताः । KRT_7_1153ab  
प्रक्षीणान्नादिसंभारा बभूवुर्दुर्गरक्षिणः ॥ KRT_7_1153cd  
त्रातुं संग्रामपालस्तानूरीचक्रे धरापतिः । KRT_7_1154ab  
कियन्तं न करं भीतः कियतीर्न च संविधाः ॥ KRT_7_1154cd  
उपोड्ःअदार्द्ये नृपतौ स तदप्रतिगृह्णति । KRT_7_1155ab  
लुब्धमुत्कोचदानेन स्वीचक्रे दण्डनायकम् ॥ KRT_7_1155cd  
अमन्यमाने[^1156-1] नृपतौ व्यावृत्तिं प्रेरिता रहः । KRT_7_1156ab  
प्रवासवेतनं भूरि मार्गितुं तेन शस्त्रिणः ॥ KRT_7_1156cd  
तैः प्राये प्राकृतप्रायैः कृते सोल्लुणट्ःअभाषितैः । KRT_7_1157ab  
राज्ञो दूरस्थकोशस्य कटकः क्षोभमाययौ ॥ KRT_7_1157cd  
स तत्समर्थनां यावच्चक्रे तावद्विभीषिकाम् । KRT_7_1158ab  
तुरुष्कास्कन्दजामन्यां प्रददौ दण्डनायकः ॥ KRT_7_1158cd  
अथाल्पधैर्यो नृपतिरुत्थाप्य कटकं ययौ । KRT_7_1159ab  
कृत्स्नां च कोशसामग्रीं तस्याजाध्वसु साध्वसात् ॥ KRT_7_1159cd  
अपरीक्ष्यादृतो भृत्यः स्वामिनामतिसंकटे । KRT_7_1160ab  
करोति व्यसनापातमजात्योसिरिवाहवे ॥ KRT_7_1160cd  
तेन स्वयमयोग्येन योग्यानन्याननिच्छता । KRT_7_1161ab  
कलङ्किता नरेन्द्रश्रीः क्षुद्रश्वेनेव मन्दुरा ॥ KRT_7_1161cd  
ततः प्रभृति निर्वाणप्रतापस्य महीपतेः । KRT_7_1162ab  
प्रतापचक्रवर्त्याख्या सर्वतो म्लानिमाययौ ॥ KRT_7_1162cd  
म्लानाननो न यत्सिद्धं स्वेन भृत्यैस्तथाखिलैः । KRT_7_1163ab  
तत्कर्म कृतवन्तं स कन्दर्पं बह्वमन्यत ॥ KRT_7_1163cd  
आनिनीषोश्च तं तस्य जडस्याकृत भूपतेः । KRT_7_1164ab  
दण्डनायक एवेच्छाच्छेदं पैशुनकर्मणा ॥ KRT_7_1164cd  
ज्ञातद्रोहोथ नृपतिरबध्नाद्दण्डनायकम् । KRT_7_1165ab  
प्रातिपत्त्यानुरोधेन न क्रुधा न्यग्रहीत्पुनः[^1165-1] ॥ KRT_7_1165cd  
दुर्गे[^1166-1] संदिग्धजीवोपि निवसन्संचिकाय सः । KRT_7_1166ab  
लुब्धस्ताम्बूलवस्त्रादि प्रहितं भृत्यबान्धवैः ॥ KRT_7_1166cd  
आत्मनः सर्वनाशाय संजातं दैवमोहितः । KRT_7_1167ab  
वर्धार्हं प्रत्युत पुनर्निन्ये तं स्वपदं नृपः ॥ KRT_7_1167cd  
तं विटाश्चाटुभिर्भूयो राजानमुदतेजयन् । KRT_7_1168ab  
घोषयान्राजितं स्तोत्रैः कर्णाद्या इव कौरवम् ॥ KRT_7_1168cd  

[^1142-1]: Emended; A सर्वशुद्धनिधेः.  

[^1156-1]: Emended; A प्रमन्यमाने.  

[^1165-1]: Emended; A न्यगृही॰.  

[^1166-1]: Conjectural reading; A दुग्धे.  

[page 148]  



वादी वादपराजितः प्रतिभटं गालीभिरत्याक्षिपन्योषिन्नाष्टसतीव्रता कुकलहैरुद्वेजयन्ती पतिम् । KRT_7_1169ab  
कायस्थश्च हृताखिलार्थमहिमा कृच्छ्रे नृपं पातयन्स्वस्यासन्नपराभवस्य कुरुते भूयः समुत्तम्भनम् ॥ KRT_7_1169cd  
भुक्तदेयधनो बिभ्यत्तं सहेलमहत्तमः । KRT_7_1170ab  
उर्वीपतिं दुर्व्यसने प्रेरयन्स्वार्थपण्डितः ॥ KRT_7_1170cd  
बन्धुमन्विष्य दरदां लवन्यैः सह लाहरैः । KRT_7_1171ab  
दुर्गघाताभिधं दुर्गं ग्रहीतुं तमचूचुदत् ॥ KRT_7_1171cd  
यद्धि लक्कनचन्द्राख्ये पुरा गोप्तरि डामरे । KRT_7_1172ab  
जनकद्वारपतिना हतेनन्तनृपाज्ञया ॥ KRT_7_1172cd  
प्रायोपविष्टया द्वारे तत्पत्न्यापि समर्पितम् । KRT_7_1173ab  
कलशक्ष्माभुजा कॢप्तोपेक्षं प्राप दरन्नृपः ॥ KRT_7_1173cd  
तद्बलाद्दारदैः क्रान्तानन्तग्रामेत्र मण्डले । KRT_7_1174ab  
राजा च मन्त्रिणा चाथ बभूव स्वीकृतोद्यमः ॥ KRT_7_1174cd  
निह्रदे[^1175-1] तत्र गोप्तॄणां वृत्तये संभृतं हिमम् । KRT_7_1175ab  
अवग्रहेण तत्तस्मिन्क्षणे निःशेषतां ययौ ॥ KRT_7_1175cd  
चारैस्तद्रन्ध्रमालक्ष्य तद्ग्रहाय महत्तमः । KRT_7_1176ab  
अभीक्ष्णं प्रेरयन्क्ष्मापं स च तत्रोद्यमं व्यधात् ॥ KRT_7_1176cd  
वातगण्डं[^1177-1] तदुद्योगे प्रतिष्ठासुं नृपाज्ञया । KRT_7_1177ab  
चप्पको द्वारकार्यस्थमभिसंधातुमैहत ॥ KRT_7_1177cd  
द्वारं निवार्य भूपेन प्रापितो मण्डलेशताम् । KRT_7_1178ab  
सर्वैः सहाभजद्वारं स हि द्वाराधिकारिभिः ॥ KRT_7_1178cd  
विसूत्रितोपि[^1179-1] कटके तेन द्वारपतिस्ततः । KRT_7_1179ab  
तीर्त्वा मधुमतीं सिन्धुं सैन्यैर्दुर्गमवेष्टयत् ॥ KRT_7_1179cd  
समस्तानपि सामन्तान्प्रहिण्वन्सर्वतः स्वयम् । KRT_7_1180ab  
एकप्रयाणान्तरितः कोटेपि व्यवसन्नृपः ॥ KRT_7_1180cd  
त्यजद्भिर्गण्डशैलादि दुर्गसंश्रयदुर्जयैः । KRT_7_1181ab  
काश्मीरिकाः[^1181-1] सह दरत्सैनिकैः समरं व्यधुः ॥ KRT_7_1181cd  
विदधे प्राजिमठिकानाम्न्याघातपदे वसन् । KRT_7_1182ab  
सपुत्रो गुङ्गजो मल्लः संभ्रमानतिदुःसहान् ॥ KRT_7_1182cd  
तत्पुत्रै[^1183-1] दैववित्प्रोक्तराज्यप्राप्ती तदिच्छया । KRT_7_1183ab  
मानं व्यवर्धिषातां यौ वीरावुच्चलसुस्सलौ ॥ KRT_7_1183cd  
अत्युद्दामस्तयोर्ज्यायान्द्विषन्नपि नृपासनम् । KRT_7_1184ab  
आसीद्भाव्यर्थमाहात्म्याद्यात्रायां तत्र निर्गतः ॥ KRT_7_1184cd  
अवग्रहेण भूपालप्रतापेन च शोषिताः । KRT_7_1185ab  
यथाकथंचित्तद्दुर्गं ररक्षुर्दारदा भटाः ॥ KRT_7_1185cd  
अथाज्ञेय विधेर्हर्षप्र्तापपरिपन्थिनी । KRT_7_1186ab  
पपात महती वृष्टिरेकीकृतजलस्थला ॥ KRT_7_1186cd  
दुर्गशृङ्गं हिमैः कृत्स्नं दुर्भेद्यैः पर्यवार्यत । KRT_7_1187ab  
अनुकूलेन विधिना संनाहैर्निहितैरिव ॥ KRT_7_1187cd  
उत्थाने पातयन्कांश्चित्पतने कांश्चिदुत्क्षिपन् । KRT_7_1188ab  
वेधाः कन्दलयत्वेव कन्दुकक्रीडितभ्रमम् ॥ KRT_7_1188cd  
ततः स्मृत्वा गृहान्वृष्टिदुःस्थास्ते दुष्टमन्त्रिणः । KRT_7_1189ab  
चक्रिरे पूर्ववद्राज्ञः स्कन्दावारे विसूत्रणम् ॥ KRT_7_1189cd  
ऊर्ध्वस्रोतोनुसारीव तिमिः शैलहताननः । KRT_7_1190ab  
ततोपि चक्रे व्यावृत्तिम् राजा जरपराङ्मुखः ॥ KRT_7_1190cd  
मुक्तापणः शीर्णकोशः त्यक्तश्रीकश्च्युतायुधः । KRT_7_1191ab  
कटकः सर्व एवाभूत्पलायनपरायणः ॥ KRT_7_1191cd  
धावतः पथिभिस्तैस्तैः साक्रन्दान्राजशैनिकान् । KRT_7_1192ab  
पृष्ठलग्ररिपून्दीर्घा मार्गेग्रसिष्यतापगा ॥ KRT_7_1192cd  
क्षौमैः सहंसमालेव साब्जषण्डेव खेटकैः । KRT_7_1193ab  
सशेवलेव खड्गौघैः सशिलेव तुरंगमैः ॥ KRT_7_1193cd  
सौवर्णैः सथाङ्गेव राजतैर्भाजनैरपि । KRT_7_1194ab  
सफेनेव जनत्यक्तैरासीन्मधुमती सरित् ॥ KRT_7_1194cd  
नीतानां च हतानां च दरदैः प्रसृतोदयैः । KRT_7_1195ab  
अभून्नदीहृतानां च संख्या काचिन्न देहिनाम् ॥ KRT_7_1195cd  
अनाथवत्तथा भूतं सैन्यं त्रातुं कृतोद्यमः । KRT_7_1196ab  
एकस्तु सानुजो मानि नाचलन्माल्लिरुच्चलः ॥ KRT_7_1196cd  

[^1175-1]: Emended; A निह्रादे.  

[^1177-1]: Emendedl; A वातगण्डस्तदु॰.  

[^1179-1]: Thus or, perhaps, विसूत्रितेपि to be read fro A विसूत्रितापि.  

[^1181-1]: Emended; A काश्मीरकाः.  

[^1183-1]: Emended; A तत्पुत्रो.  

[page 149]  



दरद्बलाम्बुधिर्धावन्स विश्वाक्रमणोद्यतः । KRT_7_1197ab  
ताभ्यां वेलागिरीन्द्राभ्यामिव संस्तम्भितोखिलः ॥ KRT_7_1197cd  
तौ रक्षित्वा बलं प्राप्तौ प्रसिद्धिमतुलां गतौ । KRT_7_1198ab  
पतिंवरेव राजश्रीर्भेजे लक्ष्येण तेजसा ॥ KRT_7_1198cd  
ततः प्रभृति लोकस्य सर्वस्यासीदसौ मतिः । KRT_7_1199ab  
राज्यार्हौ मानिनावेतौ क्लीबोयं न तु भूपतिः ॥ KRT_7_1199cd  
तथा कृत्वापि यद्राज्ञे दर्शनं परिजह्रतुः । KRT_7_1200ab  
तौ प्रीतिदायविमुखौ बबन्धास्थां ततो जनः ॥ KRT_7_1200cd  
अथ शान्तरिपुत्रासो नगरं प्राविशन्नृपः । KRT_7_1201ab  
प्रतापस्तु दिशः प्रायान्मल्लराजतनूजयोः ॥ KRT_7_1201cd  
तौ रामलक्ष्मणावेताविति सर्वस्तदाब्रवीत् । KRT_7_1202ab  
रावणप्रतिमे राज्ञि भाव्यर्थानुगुणं वचः ॥ KRT_7_1202cd  
राजा तु गतलज्जः स नित्यकृत्योपमं जडः । KRT_7_1203ab  
कर्तुं प्रारभताखिन्नः पुनर्मण्डलपीडनम् ॥ KRT_7_1203cd  
अल्पापकारमपि पार्श्वगतं निहन्ति नीचो न दूरमसमागसमप्यरातिम् । KRT_7_1204ab  
श्वा निर्दशत्युपलमन्तिकमापतन्तं तत्त्यागिनं न तु विदूरगमुग्ररोषः ॥ KRT_7_1204cd  
ततः प्रविष्टः संप्रीतः सेवया दत्तकम्पनम् । KRT_7_1205ab  
मदनं सोशृणोत्स्वैरं शंसन्तं तत्पराभवम् ॥ KRT_7_1205cd  
तद्रोषेण जिघांसुस्तमागो जग्राह सोपरम् । KRT_7_1206ab  
तस्य देवीविसृष्टाज्ञालेखोल्लङ्घनलक्षणम् ॥ KRT_7_1206cd  
प्राप्तो मडवराज्यात्स क्ष्माभुजादत्तदर्शनः । KRT_7_1207ab  
भीतो लक्ष्मीधरस्यागान्मन्दिरं टक्कमन्त्रिणः[^1207-1] ॥ KRT_7_1207cd  
राजा प्रसाद्यमानोपि तत्कृतेन्येन मन्त्रिणा । KRT_7_1208ab  
सस्मितं वीक्षितं सैन्यैस्तं सपुत्रमघातयत् ॥ KRT_7_1208cd  
कोपस्मितं नरपतेरकालकुसुमं तरोः । KRT_7_1209ab  
वेतालस्याट्टहसितं नैवमेव प्रशाम्यति ॥ KRT_7_1209cd  
ये संप्ररूढविपुलप्रणयाभिमाना निःशङ्कमीश्वरनिषेवणमाचरन्ति । KRT_7_1210ab  
मन्त्रानुषङ्गरभसाद्भुजगेन्द्रसख्यं प्रख्यापयन्त एव ते प्रलयं प्रयान्ति ॥ KRT_7_1210cd  
कर्णेजपकुले तावन्मदनप्रलयावधिः । KRT_7_1211ab  
शापः सूर्यमतीदेव्याः प्रसारितभुजोभवत् ॥ KRT_7_1211cd  
विक्रमालोकनेनोत्कम्पी निचिक्षेप क्षमापतिः । KRT_7_1212ab  
बद्ध्वा कलशराजं तं लक्ष्मीधरनिवेशने ॥ KRT_7_1212cd  
विरुद्धं तस्य बद्धस्य शिक्षापेक्षामिषान्नृपः । KRT_7_1213ab  
तेजोवधाय सविधमुदयाख्यं व्यसर्जयत् ॥ KRT_7_1213cd  
लक्ष्म्या जाज्वल्यमानं तं वीक्ष्य प्रज्वलितः क्रुधा । KRT_7_1214ab  
लब्धासिधेनुः कस्माच्चिन्मनस्वी सहस्रावधीत् ॥ KRT_7_1214cd  
तद्भृत्यैरथ संक्रुद्धैर्निपत्य स विपादितः । KRT_7_1215ab  
दुर्बुद्धेस्तस्य भूभर्तुरेवं भृत्या विपेदिरे ॥ KRT_7_1215cd  
मण्डले राजदण्डेन क्षतेनेव परिक्षते । KRT_7_1216ab  
क्षारपातोपमान्यापि प्राभूद्दुःखपरंपरा ॥ KRT_7_1216cd  
अहारि काञ्चनस्थाली यैः पार्थिवगृहादपि । KRT_7_1217ab  
सत्यप्यहसकरे जघ्नुस्तस्करास्तादृशा विशः ॥ KRT_7_1217cd  
प्रवर्धमाने मरके क्रन्दितध्वनिनिर्भरः । KRT_7_1218ab  
निर्घोषः प्रेतवाद्यानां न व्यरंसीद्दिवानिशम् ॥ KRT_7_1218cd  
उदीपब्रुडितग्रामे वत्सरे पञ्चसप्तते । KRT_7_1219ab  
अखण्डं सर्वभाण्डानां दुर्भिक्षमुदजृम्भत ॥ KRT_7_1219cd  
दीन्नाराणां धान्यखारिः प्राप्याभूत्पञ्चभिः शतैः । KRT_7_1220ab  
दीन्नारेणाभवल्लभ्यं मार्द्वीकस्य पलद्वयम् ॥ KRT_7_1220cd  
ऊर्णापलस्य दीन्नारैः क्रयः षड्निरजायत । KRT_7_1221ab  
लवणोषणहिङ्वादेरभिधाप्यास्त दुर्लभा ॥ KRT_7_1221cd  
शवैर्नद्योभवन्नम्भःसंसेकोच्छूनविग्रहैः । KRT_7_1222ab  
छन्नतोया गिरिस्रस्तैश्छिन्नदारुवनैरिव ॥ KRT_7_1222cd  
एतद्व्यवहिता[^1223-1] राजधानी दूरान्न दृश्यते । KRT_7_1223ab  
ध्यात्वेति सर्वतो राजा द्रुमाणाम् छेदमादिशत् ॥ KRT_7_1223cd  

[^1207-1]: Emended; A ठक्क.  

[^1223-1]: Emended; A व्यवहृता.  

[page 150]  



सप्रसूनफला वृक्षा गृहस्था इव पातितः । KRT_7_1224ab  
कुटुम्बैरिव रोलम्बैरशोच्यन्त[^1224-1] पदे पदे ॥ KRT_7_1224cd  
प्राणापहं महादण्डं तथार्तेपि जने नृपः । KRT_7_1225ab  
हलावरुग्णे वृद्धोक्षे गण्डशैलमिवाक्षिपत् ॥ KRT_7_1225cd  
निपीड्य लोकं कायस्थैर्महादण्डव्यवस्थया । KRT_7_1226ab  
पुरग्रामादिषु क्वापि न मृदप्यवशेषिता ॥ KRT_7_1226cd  
अथोल्वणत्वं संप्राप्तान्निहन्तुं सर्वडामरान् । KRT_7_1227ab  
स दण्डभृदिव क्रुध्यन्नादिक्षन्मण्डलेश्वरम् ॥ KRT_7_1227cd  
पूर्वं मडवराज्योर्व्या होलडान्तः स डामरान् । KRT_7_1228ab  
दत्तास्कन्दोघधीत्तांस्तान्कुलाये विहगानिव ॥ KRT_7_1228cd  
घ्नता लवन्यानुन्नद्धकुन्तलोविकटाकृतिः । KRT_7_1229ab  
जीवन्मडवराज्यान्तस्तेन विप्रोपि निज्झितः ॥ KRT_7_1229cd  
लावन्यबुद्ध्या शूलानि पान्यैरप्यथ रोपितैः । KRT_7_1230ab  
भीमरूपाभवद्भूमिर्भैरवस्य महानसः ॥ KRT_7_1230cd  
शूले लवन्यस्यैकस्य क्रूरां विन्यस्यतो वधूम् । KRT_7_1231ab  
ययुः सर्वे दिशो दिशो भीता लवन्या मण्डलेश्वरात् ॥ KRT_7_1231cd  
केचिद्बुभुजिरे तेषां गोमांसं म्लेच्छभूमिषु । KRT_7_1232ab  
अरघट्टघरट्टादिकृष्टाः केचिदवालगन्[^1232-1] ॥ KRT_7_1232cd  
प्रहिणोत्प्राभृतं भूरि भैरवाय महीभुजे । KRT_7_1233ab  
लवन्यमुण्डमालालीरखण्डा मण्डलेश्वरः ॥ KRT_7_1233cd  
तोरणवलयो राजद्वारेदृश्यन्त सर्वतः । KRT_7_1234ab  
डामराणां करोटीभिर्घटीभिरिव निर्भराः ॥ KRT_7_1234cd  
द्वारे कङ्कणवस्त्रादि लम्बमान्ं नृपौकसः । KRT_7_1235ab  
नेता डामरमुण्डस्य यः कोपि स किलासदत् ॥ KRT_7_1235cd  
भोक्तुं डामरमुण्डानि प्राप्तविस्तीर्णतोरणाः[^1236-1] । KRT_7_1236ab  
विदधुर्गृध्रकङ्काद्या राजद्वारोपसेवनम् ॥ KRT_7_1236cd  
यत्र यत्रास्त भूपालस्तत्र तत्र व्यधुर्जनाः । KRT_7_1237ab  
लवन्यमुण्डैरुच्चण्डैर्विस्तीर्णास्तोरणस्रजः ॥ KRT_7_1237cd  
गन्धेनाशुचिना घ्राणं कर्णो भीमैः शिवारुतैः । KRT_7_1238ab  
अखिद्यत शवाकीर्णे श्मशान इव मण्दले ॥ KRT_7_1238cd  
बलेरकप्रपाप्रान्तल्लोकपुण्यावधि[^1239-1] व्यधात् । KRT_7_1239ab  
एकश्रेणीं मण्डलेशो डामरैः शूलकीलितैः ॥ KRT_7_1239cd  
एवं मडवराज्यं स कृत्वा निर्नष्टडामरम् ॥ KRT_7_1240ab  
अधावत्क्रमराज्योर्वीं कर्तुं ताम्वेव पद्धतिम् । KRT_7_1240cd  
अवश्यं न भविष्याम इति निश्चित्य डामराः । KRT_7_1241ab  
चक्रिरे क्रमराज्यस्य लौलाहे सैन्यसंग्रहम् ॥ KRT_7_1241cd  
तैः सर्वैर्दत्तसंग्रामैः कुर्वद्भिः कदनं महत् । KRT_7_1242ab  
आस्ते स्म तत्र सुचिरं निरुद्धो मन्डलेश्वरः ॥ KRT_7_1242cd  
किमन्यद्राक्षसः कश्चित्सुरतीर्थर्षिपूजितम् । KRT_7_1243ab  
निहन्तुं मण्डलमिदं हर्षव्याजादवातरत् ॥ KRT_7_1243cd  
उल्लासो रात्रिषु दिने स्वापः क्रौर्यमुदग्रता । KRT_7_1244ab  
अवाङ्मयत्वं कर्वव्ये दक्षिणेशोचिते रतिः ॥ KRT_7_1244cd  
इत्यादयस्तस्य केचिद्धर्मा नक्तंचरोचिताः । KRT_7_1245ab  
तथा हि तत्कालभवैः प्रियाः प्राज्ञैः प्रकीर्तिताः ॥ KRT_7_1245cd  
अत्रान्तरे मल्लसूनुः कनीयान्यौवनोन्मदः । KRT_7_1246ab  
लक्ष्मीधरस्य गेहिन्या हृदयाह्लादकोभवत् ॥ KRT_7_1246cd  
सा हि राजसुते तस्मिन्संसक्ता प्रातिवेश्मिके । KRT_7_1247ab  
नारज्यत निजे पत्यौ वानरप्रतिमाकृतौ ॥ KRT_7_1247cd  
ज्ञातीनगण्यान्हत्वान्यान्कस्माद्राज्यार्हलक्षणौ । KRT_7_1248ab  
नावधीरुद्धतावेतौ राजन्नुच्च्लसुस्सलौ ॥ KRT_7_1248cd  
इति लक्ष्मीधरेणेर्ष्यारोषादुक्तोपि भूपतिः । KRT_7_1249ab  
न चुक्रोधानुतापार्तिं[^1249-1] पूर्वज्ञातिवधाद्गतः ॥ KRT_7_1249cd  
स्वयमन्यमुखेनापि स तेनोक्तस्ततोसकृत् । KRT_7_1250ab  
॰ ॰ [^1250-1] घाते तदौद्धत्यं ध्यात्वा साध्वसमादधे ॥ KRT_7_1250cd  
ज्ञातिप्रीत्यनुवृत्त्यादि तेन विस्मरता ततः । KRT_7_1251ab  
संमन्त्र्य मन्त्रिभिः सार्धं दध्रे तद्विधनिश्चयः ॥ KRT_7_1251cd  
आसन्नवारवनिता थक्कनाख्याथ तं व्यधात् । KRT_7_1252ab  
भूभर्तुर्दुरभिप्रायं तयोः कर्णपथातिथिम् ॥ KRT_7_1252cd  

[^1224-1]: Emended; A रोलम्भैर॰.  

[^1232-1]: Thus A2; A1 ॰वादयन्; G ॰वागलन्.  

[^1236-1]: Emended; A व्याप्ता विस्तीर्णतोरणा.  

[^1239-1]: A2 gloss नूतन --- यावल्लोकभवनं ( three akshara illegible).  

[^1249-1]: Emended; A चक्रोधा॰.  

[^1250-1]: A1 indicates a lacuna of two aksharas.  

[page 151]  



सख्या दर्शनपालेन तत्रार्थे छिन्नसंशयौ । KRT_7_1253ab  
निरगातां निशीथिन्यां द्वित्रैस्तावनुगैः समम् ॥ KRT_7_1253cd  
षट्सप्ततेब्दे नगरान्मार्गशीर्षेथ निर्गतौ । KRT_7_1254ab  
उन्नासवसतेः[^1254-1] प्राप्तौ डामरस्योपदेशनम् ॥ KRT_7_1254cd  
प्रशस्तराजो दुध्रुक्षुः सिल्लराजं निजानुजम् । KRT_7_1255ab  
सोभिसंधाय तौ निन्ये लवन्यो मण्डलान्तरम् ॥ KRT_7_1255cd  
ततो राजपुरीं ज्यायान्प्रायात्कल्हस्य भूपतेः । KRT_7_1256ab  
कनीयान्प्रययौ पार्श्वं कलिञ्जरधेरशितुः[^1256-1] ॥ KRT_7_1256cd  
तयोर्निर्गतयो राज्यं न कैश्चिच्छ्रदधीयत[^1257-1] । KRT_7_1257ab  
निमित्तज्ञेन राज्ञैव दुर्निमित्तैस्त्वशङ्क्यत ॥ KRT_7_1257cd  
लक्ष्मीधरमुखेनैव प्रार्थनां हन्तुमुच्चलम् । KRT_7_1258ab  
चक्रे संग्रामपालस्य सोङ्गीकृत्य धनं ततः ॥ KRT_7_1258cd  
स त्वनिकागतस्येषन्मल्लसूनोः कृतादरः । KRT_7_1259ab  
तया विशङ्कया शत्रोरासीदधिकगौरवः ॥ KRT_7_1259cd  
आसन्नाभ्युदयं शत्रुं द्वेष्ट्वैव विधिचोदितः । KRT_7_1260ab  
शङ्काविष्करणाल्लोके नयेत्संभावनाभुवम् ॥ KRT_7_1260cd  
राजपुर्याः प्रकृत्यैव काश्मीरानर्थकाङ्क्षिताः । KRT_7_1261ab  
प्रभविष्णौ रिपौ प्राप्ते चक्रिकायां किमुच्यताम् । KRT_7_1261cd  
कांश्चिन्निकृतिकप्रायान्पार्श्वयातानथोच्चलः ॥ KRT_7_1262ab  
गमागमान्कृतोद्योगो डामराणामकारयत् ॥ KRT_7_1262cd  
डामरास्तु महोत्साहास्तमानेतुं[^1263-1] व्यसर्जयन् । KRT_7_1263ab  
राज्ञा विप्रकृता[^1263-1] दूतान्वितीर्णोपायनान्बहून् ॥ KRT_7_1263cd  
तं सूर्यवर्मचन्द्रस्य तनयो जनलाभिधः । KRT_7_1264ab  
चकारोपचितोत्साहं मायादूतैर्विसर्जितैः ॥ KRT_7_1264cd  
वीक्ष्य डामरदूतांस्ताञ्जहता राजतो भयम् । KRT_7_1265ab  
व्यक्तं संग्रामपालेन निन्ये माहात्म्यमुच्चलः ॥ KRT_7_1265cd  
स कार्यगौरवात्प्रह्वो मूर्ध्नि कर्पूरचूर्णनम् । KRT_7_1266ab  
कृत्वा तमविनाशाय यावद्विस्रष्टुमैहत ॥ KRT_7_1266cd  
तावत्कलशराजाख्यस्तद्देशे मुख्यटक्कुरः । KRT_7_1267ab  
हर्षदेवार्पितोत्कोचस्तमेत्य विजनेब्रवीत् ॥ KRT_7_1267cd  
राज्ञः प्रसादनं त्यक्त्वा तवोच्चलहितैषिणः । KRT_7_1268ab  
कामधेनुं विनिर्धूय छागकण्ठग्रहे ग्रहः ॥ KRT_7_1268cd  
कोयं काश्मीरभूपानां कास्य शक्तिस्तपस्विनः । KRT_7_1269ab  
आराधनेन तद्राज्ञो विधेहि स्वमसाध्वसम् ॥ KRT_7_1269cd  
अयं राजगिरौ दुर्गे स्थाप्यतां पार्थिवस्ततः । KRT_7_1270ab  
स्यान्मनीषितवर्षी वस्त्रासान्मित्रं च सर्वदा ॥ KRT_7_1270cd  
तेनेति प्रभुराख्यातः खशानां स मिताशयः । KRT_7_1271ab  
तद्भीतः स्वार्थलुब्धश्च तथेति प्रत्यपद्यत ॥ KRT_7_1271cd  
तमभ्यधाच्च नो बन्द्धुं शक्तोहममुमुद्यतम् । KRT_7_1272ab  
त्वयैव बध्यतामेष मिषतः प्रेषितोन्तिकम् ॥ KRT_7_1272cd  
इत्युक्त्वा तं स्ववसतिं विसृज्यावददुच्चलम् । KRT_7_1273ab  
प्रातः कलशराजस्य त्वया त्वया गन्तव्यमन्तिकम् । KRT_7_1273cd  
इह प्रधानामात्योसौ तेन ते स्यादनत्ययः । KRT_7_1274ab  
ततो विपक्षोच्छित्त्यै त्वां प्रतिमोक्ष्यामि सानुगम् ॥ KRT_7_1274cd  
अथ तद्वसतिं गन्तुं चलितोन्येद्युरुच्चलः । KRT_7_1275ab  
प्राग्दुर्निमित्तैस्तत्कृत्यमाप्तैरथ विबोधितः ॥ KRT_7_1275cd  
मन्त्रे भिन्ने निवृत्तं तं श्रुत्वा खशनृपान्तिकम् । KRT_7_1276ab  
कुप्यन्कलशराजोथ सज्जसैन्यः समाययौ ॥ KRT_7_1276cd  
तमास्कन्दाय संप्राप्तं जानञ्शस्त्रभृतां वरः । KRT_7_1277ab  
ऐच्छद्रणाय निर्गन्तुं निजभृत्यैः सहोच्चल्लः ॥ KRT_7_1277cd  
क्षोभे संप्रस्तुते तं स सान्त्वयित्वा खशाधिपः । KRT_7_1278ab  
तिष्ठन्कलशराजेन सहानिन्ये निजां सभाम् ॥ KRT_7_1278cd  
निषेधाधायिनो भृत्यान्स विधूयौजसां निधिः । KRT_7_1279ab  
सज्जः खशसमाजं तं कोपकम्प्राधरोविशत् ॥ KRT_7_1279cd  
द्रष्टुं तं[^1280-1] नाशकत्कश्चित्कल्पान्तार्कमिवोल्बणम् । KRT_7_1280ab  
क्रुद्धं कलशराजो वा राजा वा तेजसाम् निधिम् ॥ KRT_7_1280cd  
स विविक्तीकृते[^1281-1] धाम्नि खशाधीशं[^1281-2] समन्त्रिणम् । KRT_7_1281ab  
सान्त्वयन्तं महातेजाः कोपरूक्षाक्षरोब्रवीत् ॥ KRT_7_1281cd  

[^1254-1]: Thus A1; A2 gloss उचसो, corr. by later hand into उत्रास; A3 reads उत्त्रास.  

[^1256-1]: Thus corr. by A1 from कालि॰.  

[^1257-1]: Emended; A .  

[^1263-1]: Thus A1; A later hand corrects डामरांस्तु महोत्साहांस्त॰ and विप्रकृतान्दू॰.  

[^1280-1]: Emended; A तन्नाश॰.  

[^1281-1]: Emended; A कृतो.  

[^1281-2]: Emended; A खशादीशं.  

[page 152]  



पूर्वं दार्वाभिसारेभूद्भारद्वाजो नरो नृपः । KRT_7_1282ab  
नरवाहननामास्य सूनुः फुल्लमजीजनत् ॥ KRT_7_1282cd  
स सातवाहनं[^1283-1] तस्माच्चन्दोभूत्तत्सुतः सुतौ । KRT_7_1283ab  
गोपालसिंहराजाख्यौ चन्दुराजोप्यवाप्तवान् ॥ KRT_7_1283cd  
बह्वात्मजः सिंहराजो दिद्दाख्यां तनयां ददौ । KRT_7_1284ab  
क्ष्माभुजे क्षेमगुप्ताय सावीरा भ्रातृनन्दनम् ॥ KRT_7_1284cd  
राज्ये संग्रामराजाख्यं व्यधादुदयराजजम् । KRT_7_1285ab  
भ्रातापि कान्तिराजोस्या जस्सराजमजीजनत्[^1285-1] ॥ KRT_7_1285cd  
पितानन्तस्य संग्रामो जस्सस्तन्वङ्गगुङ्गयोः । KRT_7_1286ab  
अनन्तात्कलशक्ष्माभृद्गुङ्गान्मल्लोप्यजायत ॥ KRT_7_1286cd  
कलशाद्घर्षदेवाद्या जाता मल्लात्तथा वयम् । KRT_7_1287ab  
कोयमित्यादि तन्मन्दैः क्रमेस्मिन्कथ्यते कथम् ॥ KRT_7_1287cd  
पृथिव्याम् वीरभोज्यायां क्रमो वा क्वोपयुज्यते । KRT_7_1288ab  
वीरस्य च सहायोस्तु कः स्वबाहुद्वयत्परः ॥ KRT_7_1288cd  
दिष्ट्या तदनुकम्प्यानां मूर्ध्नि हस्तमिवास्पृशन् । KRT_7_1289ab  
काश्मीरिकाणां[^1289-1] भूपानां नाभूवं कुलपांसनः ॥ KRT_7_1289cd  
तस्माद्द्रक्ष्यथ मे शक्तिमित्युक्त्वा निर्गतस्ततः । KRT_7_1290ab  
विजयाय स पत्तीनां शतेनानुगतोचलत् ॥ KRT_7_1290cd  
निहतं शशमादाय तद्याग्रे कश्चिदाययौ । KRT_7_1291ab  
स तेन सुनिमित्तेन प्राप्तां मेने रिपुश्रियम् ॥ KRT_7_1291cd  
अरघट्टघरट्टादिकृष्टिमुत्सृज्य निर्गताः । KRT_7_1292ab  
डामरा वाट्टदेवाद्यास्तं यान्तमुपतस्थिरे ॥ KRT_7_1292cd  
कटकस्थस्य संग्रामपालस्यायातमन्तिकात् । KRT_7_1293ab  
तद्देव्यो राजपुर्यन्तः खिन्नं निन्युः प्रसन्नताम् ॥ KRT_7_1293cd  
भुक्त्वा तद्वसतेर्गच्छन्स्वावासं स दिनात्यये । KRT_7_1294ab  
सैन्यैः कलशराजस्य दत्तास्कन्दोभवद्बहिः ॥ KRT_7_1294cd  
राज्ञीभिर्निर्गमात्तस्मिन्द्वारम् संरोध्य वारिते । KRT_7_1295ab  
तदीयाः सैनिका युद्धे लोष्टावट्टादयो[^1295-1] हताः ॥ KRT_7_1295cd  
मध्यं प्रविश्य शमिते प्रधानैस्तत्र संयुगे । KRT_7_1296ab  
सोल्पसैन्योपि संवृत्तः सुतरामल्पसैनिकः ॥ KRT_7_1296cd  
चैत्रस्य पौर्णमास्यन्तः कृच्छ्रमप्यनुभूतवान् । KRT_7_1297ab  
वैशाखासितपञ्चम्यां यात्रामत्रस्तधीर्व्यधात् ॥ KRT_7_1297cd  
विसृज्य वाट्टदेवादीन्विप्रवाय[^1298-1] स्ववर्त्मभिः[^1298-2] । KRT_7_1298ab  
आललम्बे[^1298-2] प्रवेशेच्छां क्रमराज्याध्वना स्वयम् ॥ KRT_7_1298cd  
यं राजोदयसीहान्ते कपिलं क्षेमजात्मजम्[^1299-1] । KRT_7_1299ab  
अस्थापयल्लोहरोर्व्या स विशन्तं मुमोच तम् ॥ KRT_7_1299cd  
स्वयमग्रे समग्राणां खड्गचर्मधरो व्रजन् । KRT_7_1300ab  
पलायने पूर्वशिष्यान्पर्णोत्से तद्भटान्व्यधात् ॥ KRT_7_1300cd  
बद्ध्वा निःशङ्कमासीनं द्वारेशं सुज्जकाभिधम् । KRT_7_1301ab  
कश्मीरानामिषाकाङ्क्षि क्षिप्रं श्येन इवापतत् ॥ KRT_7_1301cd  
तं डमाश्च कतिचित्खाशिकाश्चाद्रिसंश्रयाः । KRT_7_1302ab  
राजद्विपः प्राप्तमात्रं सर्वतः पर्यवारयन् ॥ KRT_7_1302cd  
तमाकाशादिव स्रस्तं भुवो गर्भादिवोत्थितम् । KRT_7_1303ab  
निशम्यातर्कितं प्राप्तं चकम्पे हर्षभूपतिः ॥ KRT_7_1303cd  
मा भूदसौ बद्धमूलः क्रमराज्यान्तरस्थितम्[^1304-1] । KRT_7_1304ab  
मा वधीन्मण्डलेशं च ध्यायान्नित्याकुलोथ सः ॥ KRT_7_1304cd  
विलम्बमाने संनद्धसैनिके दण्डनायके । KRT_7_1305ab  
त्वरितं प्राहिणोत्पट्टं वितीर्णासंख्यनायकम् ॥ KRT_7_1305cd  
दैवोपहतवीर्यो वा क्रान्तो वा द्रोहचिन्तया । KRT_7_1306ab  
अभ्यमित्रीणताम् त्यक्त्वा स तु मार्गे व्यलम्बत ॥ KRT_7_1306cd  
अन्यांश्च यान्यांस्तिलकराजादीन्व्यसृजन्नृपः । KRT_7_1307ab  
ते ते पट्टं समासाद्य नाकुर्वन्नग्रनिर्गमम् ॥ KRT_7_1307cd  
दण्डनायकमुख्येपि[^1308-1] लोके राज्ञा विसर्जिते । KRT_7_1308ab  
याते विमूढतां प्राप बद्धमूलत्वमुच्चलः ॥ KRT_7_1308cd  
वराहमूलं प्रविशन्नागतां द्विषतां बलात् । KRT_7_1309ab  
अश्वां सुलक्षणोपेतां राजलक्ष्मीमिवासदत् ॥ KRT_7_1309cd  
महावराहमौलिस्रक्तस्य मूर्ध्नि पपात च । KRT_7_1310ab  
तदसंस्थितया पृथ्व्या वरणार्थमिवार्पिता ॥ KRT_7_1310cd  

[^1283-1]: Emended; A सार्थवाहनं. Cf. vi.367.  

[^1285-1]: Thus corr. by A3 from A1 ॰स्यास्सज्जरा॰.  

[^1289-1]: Emended; A काश्मीरकाणां.  

[^1295-1]: Thus A1; corr. by later hand into लोष्टवद्दा॰.  

[^1298-1]: Emended; A1 वद्द॰.  

[^1298-2]: न्विप्लवा and र्त्म supplied by A3 in space left by A1.  

[^1298-3]: Emended; A आललम्ब.  

[^1299-1]: Thus A; perhaps, to be emended क्षेमटा॰. Cf. vii. 482.  

[^2304-1]: Emended; A ॰स्थितिम्.  

[^2308-1]: Thus A1; A3 ॰नायकसख्ये.  

[page 153]  



काकाद्यवैद्यकुलजैर्योधैः[^1311-1] संरुद्धपद्धतिः । KRT_7_1311ab  
स हुष्कपुरमुत्सृज्य क्रमराज्योन्मुखो ययौ ॥ KRT_7_1311cd  
अत्रान्तरे तमायान्तमाकर्ण्योत्सेकमागतैः । KRT_7_1312ab  
विद्रवोन्मुखतां निन्ये डामरैर्मण्डलेश्वरः ॥ KRT_7_1312cd  
तैर्हि प्रागेव भङ्गं स नीतो हत्वा महाभटान् । KRT_7_1313ab  
यशोराजमुखान्भूरीन्ययौ मन्दप्रतापताम् ॥ KRT_7_1313cd  
शनैरपसरन्सोथ तारसूलकमासदत् । KRT_7_1314ab  
उच्चलाधिष्ठितास्तेपि विद्विषन्तस्तमन्वयुः ॥ KRT_7_1314cd  
समेतानन्तसैन्येन तेन तत्र चिरं धृतः । KRT_7_1315ab  
उच्चलप्रलयाभ्रस्य पौरस्त्यानिलविभ्रमः ॥ KRT_7_1315cd  
सैन्ययोरुभयोस्तत्र जयश्रीकरिणीकृते । KRT_7_1316ab  
बभूव तुल्यसंघर्षः सेर्ष्ययोरिव दन्तिनोः ॥ KRT_7_1316cd  
आनन्दनामाप्युत्पिञ्जोत्थानमुच्चलमातुलः । KRT_7_1317ab  
चक्रे भडवराज्येथ निविडीकृतडामरः ॥ KRT_7_1317cd  
तद्विप्लवे डामरौघा दिग्देशेभ्यः सहस्रशः । KRT_7_1318ab  
उन्ममज्जुर्हिमापाये रन्ध्रेभ्य इव षट्पदाः ॥ KRT_7_1318cd  
तत्क्षणं क्षीणभाग्यस्य यथा द्वारपतितस्तथा । KRT_7_1319ab  
कायस्थः कम्पने राज्ञः सहेलोभून्महत्तमः[^1319-1][^1319-2] ॥ KRT_7_1319cd  
आनन्देन कृतास्कन्दो बहुशो विहिताहवः । KRT_7_1320ab  
औज्झीन्मडवराज्यं स न यत्तद्बह्वभूततदा ॥ KRT_7_1320cd  
अथाद्भुतप्रतापेन वेष्टयित्वा महाचमूम् । KRT_7_1321ab  
उच्चलेनाहवे बद्धः ससैन्यो भण्डलेश्वरः ॥ KRT_7_1321cd  
न विद्मः किं तदा वृत्तं योधानां यत्किलाविदन् । KRT_7_1322ab  
ते सखड्गाश्वसंनाहा बद्धा वयमिति स्फुटम् ॥ KRT_7_1322cd  
तथा बद्धोपि निर्दध्यौ स भव्यः प्रभवे हितम् । KRT_7_1323ab  
स्वामिभक्तिर्विपर्येति पर्यन्तेपि न मानिनाम् ॥ KRT_7_1323cd  
तूर्णं पुरप्रवेशाय सोथ प्रैरयदुच्चलम् । KRT_7_1324ab  
विश्वास्य नेतृगन्योस्ति क्षण इत्यस्सकृद्ब्रुवन् ॥ KRT_7_1324cd  
विशतस्तस्य चानेकैः पुरग्रामाद्यलुण्ठयत् । KRT_7_1325ab  
कर्मणानेन कौलीनमस्यास्त्विति विचिन्तयन् ॥ KRT_7_1325cd  
परिहासपुरे तेन स ततः संप्रवेशितः । KRT_7_1326ab  
श्वभ्राम्बुविषमाद्यस्मान्निर्गमोत्यन्तदुर्गमः ॥ KRT_7_1326cd  
तत्रोच्चलं चतुःशाले स्वं च दग्धुमचूचुदत् । KRT_7_1327ab  
निजान्स निशि ते तत्तु न चक्रुस्तद्धितैषिणः ॥ KRT_7_1327cd  
यथा चित्तं तथास्य स्यात्कायश्चेत्साहसक्षमः । KRT_7_1328ab  
तदात्मनिरपेक्षस्य किं न सिध्येन्मनीषितम् ॥ KRT_7_1328cd  
क्लीबच्छन्नवपुस्त्वचा सह वसत्यच्छेद्यया कच्छपो निर्वर्मा रणकर्मसाहसमहोत्साहश्च सिंहः सदा । KRT_7_1329ab  
धिक्प्रादुष्कृतपक्षपातरभसो नीचेषु मुधो विधिर्वीराणां कुरुते शरीरमभितो वैकल्यशल्याहतम् ॥ KRT_7_1329cd  
संदिदेशाथ स क्ष्मापमाकृष्यायं मयाग्रतः । KRT_7_1330ab  
सृगाल इव ते क्षिप्तह् क्षिप्रं निर्गत्य बध्यताम् ॥ KRT_7_1330cd  
ततः समस्तसामन्तसैन्यसंततिसंयुतः । KRT_7_1331ab  
अद्य मृत्युर्जयो वेति निश्चित्य निरगान्नृपः ॥ KRT_7_1331cd  
स प्राणसंशये सर्वायासप्रशममादिशत् । KRT_7_1332ab  
पटहोद्घोषणेनासीत्परैरनुगतोखिलैः[^1332-1] ॥ KRT_7_1332cd  
प्राप्तं भरतसेत्वग्रं घ्नन्तः सैन्यं विरोधिनम् । KRT_7_1333ab  
आजानेयैः राजभृत्याः क्षणान्मार्गमलङ्घयन् ॥ KRT_7_1333cd  
क्षुभितेब्धाविवायाते राजसैन्ये द्विषद्बलम् । KRT_7_1334ab  
मण्डलेश्वर एवान्तःप्रविष्टो निरनाशयत् ॥ KRT_7_1334cd  
अथ्जोच्चलबले भग्ने विदुद्रुः केपि जाङ्घिकाः । KRT_7_1335ab  
श्रान्ता राजविहारं च प्राविशन्केपि डामराः ॥ KRT_7_1335cd  
त्रिल्लसेनाभिधं दृष्ट्वा प्रविष्टं[^1336-1] डामरं परे । KRT_7_1336ab  
उच्चलोसाविति भ्रान्त्या विहारं तमदाहयन् ॥ KRT_7_1336cd  
सोमपालाभिधेनारिहयारोहान्तरे चिरम् । KRT_7_1337ab  
कुर्वन्दर्शनपालस्य पितृव्येण सहाहवम् ॥ KRT_7_1337cd  
यत्नाज्जनकचन्द्राद्यैर्मानी व्यावर्तितो रणात् । KRT_7_1338ab  
परिहासपुरात्प्रायान्मृत्युवक्त्रादिवोच्चलः ॥ KRT_7_1338cd  

[^1311-1]: Thus A1; corr. by later hand into कांकाद्यवैश्य॰.  

[^1319-1]: Emended; A सहलो.  

[^1319-2]: Emended; A ॰भूमहन्तमः.  

[^1332-1]: Doubtful; thus emended with C; A ॰सीत्पारैर॰.  

[^1336-1]: Thus A1; corr. by later hand into प्रविष्टा.  

[page 154]  



वितस्तां गौरिकाबालग्रामात्तीर्त्वा[^1339-1] हयान्वितः । KRT_7_1339ab  
स डामरैः सह पुनः प्रययौ तारमूलकम् ॥ KRT_7_1339cd  
जयेन तावन्मात्रेण कितवोल्प इवोन्मदः । KRT_7_1340ab  
राजा प्रशंसन्नानन्दं राजधानीं न्यवर्तत ॥ KRT_7_1340cd  
जीवन्तमप्यरिं श्रुत्वा न पश्चादलगत्स यत् । KRT_7_1341ab  
आसन्नुच्छ्वसितास्तेन भङ्गभाजोपि डामराः ॥ KRT_7_1341cd  
यातान्पलाय्य ताञ्ज्येष्ठामूलीये मासि सर्वतः । KRT_7_1342ab  
भूयोपि संघटयितुम् स्थिरधीरैच्छदुच्चलः ॥ KRT_7_1342cd  
स्वदोर्मात्रसहायस्य परायत्तस्य मानिनः । KRT_7_1343ab  
दुर्भिक्षान्तर्महोद्योगः स तस्य विषमोभवत् ॥ KRT_7_1343cd  
तन्मध्येतिदरिद्रोपि संप्राप्तं स ररक्ष यत् । KRT_7_1344ab  
तमुत्पाद्यानवद्राजा श्रीपरीहासकेशवम् ॥ KRT_7_1344cd  
तस्मिन्विघटिते पांसुः कपोतच्छदधूसरः । KRT_7_1345ab  
रोदसीच्छादनं हर्षशीर्षच्छेदावधि व्यधात् ॥ KRT_7_1345cd  
प्रागन्धकारो[^1346-1] देशेस्मिन्दिवसेपि व्यजृम्भत । KRT_7_1346ab  
रूपिकादिवसालोक इति यत्पप्रथे जने ॥ KRT_7_1346cd  
निवेशिते परीहासकेशवे प्रशशाम तत् । KRT_7_1347ab  
तस्मिन्नुन्मूलिते भूयः सार्धं मासमजृम्भत ॥ KRT_7_1347cd  
किंचिदुच्छ्वसिते राज्ञि मन्दोद्रेकतया रिपोः । KRT_7_1348ab  
दिशा शूरपुरस्याथ सुस्सलः प्रयदृश्यत ॥ KRT_7_1348cd  
अवनाहे[^1349-1] स हि वसन्नुपालम्भपरैः पितुः । KRT_7_1349ab  
संदेशैः शंसतो ज्येष्ठमौदासीन्यादपाहृतः ॥ KRT_7_1349cd  
दत्तान्कल्हक्षितीशेन कांश्चिददाय वाजिनः । KRT_7_1350ab  
चिरेण राजदाक्षिण्यमौज्झीत्तेन व्यलम्बत ॥ KRT_7_1350cd  
आरम्भादुदयान्तं च तिष्ठन्वैरेपि निष्ठुरे । KRT_7_1351ab  
साम प्रयुयुजे मोहावहं[^1351-1] मायानिधी रिपोः ॥ KRT_7_1351cd  
जित्वा माणिक्यनामानं तेन सेनापतिं रणे । KRT_7_1352ab  
प्रापि शूरपुरद्रङ्गाज्ज्यश्रीः श्रीश्च भूयसी ॥ KRT_7_1352cd  
तस्याभ्युदयपात्रस्य तया संप्राप्तया श्रिया । KRT_7_1353ab  
आरब्धिसमयः कृत्स्नः स विभूत्यद्भुतोभवत् ॥ KRT_7_1353cd  
मण्डलेश्वरपट्टादीनविचिन्त्योच्चलं ततः । KRT_7_1354ab  
प्राहिणोन्नृपतिर्योद्धुं सुस्सलं क्षिप्तकारिणम् ॥ KRT_7_1354cd  
तेन शूरपुरे भग्नास्तद्योधाः शौर्यशालिना । KRT_7_1355ab  
भूयांसह् प्रलयं प्रापुर्मग्ना वैतरणीजले ॥ KRT_7_1355cd  
तत्र दर्शनपालस्य स्वामिद्रोहकृतो वपुः । KRT_7_1356ab  
विक्रामतो न संस्पृष्टं खिन्नयेव जयश्रिया ॥ KRT_7_1356cd  
राजसैन्यं तदन्येद्युर्हतशेषं पलायितम् । KRT_7_1357ab  
लोकपुण्ये निवसतः सहेलस्यान्तिकं ययौ ॥ KRT_7_1357cd  
सुस्सलापातकल्पान्तं विशङ्क्यापि सहेलकः । KRT_7_1358ab  
तैस्तैर्भग्नैर्बलैः साकं नगरं प्राविशत्ततः ॥ KRT_7_1358cd  
एवमभ्येत्य नृपतौ सुस्सलेन विसूत्रिते । KRT_7_1359ab  
अवाप तारमूलस्थः प्रतिष्ठां पुनरुच्चलः ॥ KRT_7_1359cd  
बिभ्यद्भिस्तुरगनीकात्पत्तिप्रायैः[^1360-1] स डामरैः । KRT_7_1360ab  
आनिन्ये शैलदुर्गेण भूयो लहरवर्त्मना ॥ KRT_7_1360cd  
राजाप्युदयराजाख्यं कृत्वा द्वारपतिं पुनः । KRT_7_1361ab  
प्राहिणोदुच्चलं जेतुं लहरं मण्डलेश्वरम् ॥ KRT_7_1361cd  
ततः पद्मपुरं प्राप्ते मातुले मल्लजन्मनोः । KRT_7_1362ab  
न कोपि कम्पनं भूपान्मन्त्री त्रासातुरोग्रहीत् ॥ KRT_7_1362cd  
को मेस्तीति विनिश्वस्य वदतोथ महीपतेः । KRT_7_1363ab  
अधिकारस्रजं हस्ताच्चन्द्रराजः समाददे ॥ KRT_7_1363cd  
अनाशीः शयने मृत्युर्येषां तेषां स वंशजः । KRT_7_1364ab  
श्रीजिन्दुराजमुख्यानामौचित्यं प्रत्यपाद्यत ॥ KRT_7_1364cd  
स द्रौणिरिव निर्नष्टे काले सेनापतिः कृतः । KRT_7_1365ab  
निर्गत्य तत्पद्मपुरादरिसैन्यं न्यवारयत् ॥ KRT_7_1365cd  
विपक्षः कम्पनेशः स तेन क्ष्मां क्रामता[^1366-1] शनैः । KRT_7_1366ab  
नवम्यां शुक्लनभसो हतोवन्तिपुरान्तरे ॥ KRT_7_1366cd  
स हि गोवर्धनधरोपान्ते कुर्वद्भिराहवम् । KRT_7_1367ab  
स्वसैन्यैर्वर्जितो गीतं शृण्वन्परिमितानुगः ॥ KRT_7_1367cd  

[^1339-1]: A2 gloss परिहासपुरसमीपे गुरिकाबलमस्ति.  

[^1346-1]: Emended; A ॰कारदेशे॰.  

[^1349-1]: Thus A1; A2(?) अशनाहे; A3 gloss पौदुपावग्रामे.  

[^1351-1]: Emended; A मोहौवहं.  

[^1360-1]: Emended; A ॰नीकान्पत्ति॰.  

[^1366-1]: Emended; A क्रमता.  

[page 155]  



प्रविस्यारिहयरोहैर्वितस्तातीरवर्त्मना । KRT_7_1368ab  
प्राप्तोकस्माद्वधं लेभे प्रमत्तानां शुभं कुतः ॥ KRT_7_1368cd  
प्रहितं चन्द्रराजेन क्ष्मापतिर्वीक्ष्य तच्छिरः । KRT_7_1369ab  
भूयो जयाशामकरोदानुकूल्यं विदन्विधेः ॥ KRT_7_1369cd  
वैमुख्येन व्रजन्कुर्यात्सांमुख्यैरन्तरा विधिः । KRT_7_1370ab  
प्रत्यागमभ्रमं सिंह इव व्यावृत्य वीक्षितैः ॥ KRT_7_1370cd  
अथ लब्धबलश्चन्द्रराजोमन्दोद्यमोविशत् । KRT_7_1371ab  
विजयक्षेत्रमाकर्षन्कटकं दशधाष्टधा ॥ KRT_7_1371cd  
तुलाधर इव स्रष्टा साम्यभङ्गं न चक्षमे । KRT_7_1372ab  
तदा द्वयोः कटकयोस्तुलायाः पुटयोरिव ॥ KRT_7_1372cd  
प्राoतो यतस्तृतीयस्मिन्दिवसे मण्डलेशितुः । KRT_7_1373ab  
अकालवृष्टिविवशं लहरे व्यद्गवद्बलम् ॥ KRT_7_1373cd  
शीतवातहता योधा मग्नाः केदारकर्दमे । KRT_7_1374ab  
तुरगासितनुत्रादि द्राक्तिर्यञ्च इवामुचन् ॥ KRT_7_1374cd  
उच्चलेन ततो रक्ष्यमाणमप्यार्द्रचेतसा । KRT_7_1375ab  
प्राप्तं जनकचन्द्राद्या निजघ्नुर्मण्डलेश्वरम् ॥ KRT_7_1375cd  
हर्षभूभृद्भृत्यवर्गे द्रोहशङ्काङ्किते परम् । KRT_7_1376ab  
कलेवरव्ययात्कीर्तिः क्रीता तेनैव मन्त्रिणा ॥ KRT_7_1376cd  
ध्रुवं संस्पर्धतो वन्द्या देवशर्मादयोस्य ते । KRT_7_1377ab  
न चेत्कोपि विपर्यासे दोषमुद्घोषयेज्जनः ॥ KRT_7_1377cd  
लवन्योन्मूलनारातिव्यूहव्यामोहनादयः । KRT_7_1378ab  
विध्यधीने फले ध्याते स्तुत्याः कस्य न तत्क्रियाः ॥ KRT_7_1378cd  
किं पतालतमो न हन्ति हिमगुः किं नो विषं भीतये पानीयं गिलतः किमान्तरशिखिध्वस्त्यै न धन्वन्तरिः[^1379-1] । KRT_7_1379ab  
सर्वत्रैकपदे प्रयात्यफलतां वाच्यो जडो नाम्बुधिः सिधेर्दैवविधेयतां विमृषतां स्तुत्यैव वस्तुज्ञता ॥ KRT_7_1379cd  
स्वामिकृत्योद्यमस्तुत्यसूतूतिषु स्त्रीषु पूज्यताम् । KRT_7_1380ab  
गज्जा तज्जननी स्वस्य नमस्यन्त्यविशचिताम् ॥ KRT_7_1380cd  
साहसे सा हि तनये यत्र तत्र महीभुजा । KRT_7_1381ab  
प्रहीयमाणे तं स्नेहमोहिताह स्म भूभुजं ॥ KRT_7_1381cd  
अनन्यसंततेरेकं सुतमेतं प्रभो मम । KRT_7_1382ab  
मा नियुङ्क्था[^1382-1] यत्र तत्र कार्ये संदेहितासुनि ॥ KRT_7_1382cd  
स तामकथयन्मातर्यथा तेनन्यसंततेः । KRT_7_1383ab  
तथा मेनन्यभृत्यस्य सोयमेकोवलम्बनम् ॥ KRT_7_1383cd  
स्वसंभवस्य तां[^1384-1] भर्तुर्भक्तिसंभावनामसौ । KRT_7_1384ab  
प्राप्तप्रतिष्ठानिष्ठायां मेने मानवती सती ॥ KRT_7_1384cd  
उच्चलस्य क्षणे तस्मिन्हिरण्यपुरमूयुषः । KRT_7_1385ab  
राज्याभिषेकं संभूय तत्रत्या ब्राह्मणा ददुः ॥ KRT_7_1385cd  
नृपमत्यन्तविवशं प्रसङ्गे तत्र मन्त्रिणः । KRT_7_1386ab  
भूयांसः सन्ति तैः सार्धं व्रज तल्लोहलराचलम् ॥ KRT_7_1386cd  
प्रजा एव ततः शान्तोत्कण्ठा नवनृपं प्रति । KRT_7_1387ab  
त्वामानेष्यन्ति न चिराद्दिनैर्वा स्वयमेष्यसि ॥ KRT_7_1387cd  
सोभ्यधादवरोधस्त्रीकोशसिंहासनाद्यहम् । KRT_7_1388ab  
असामान्यं परित्यज्य गन्तुं सपदि नोत्सहे ॥ KRT_7_1388cd  
पुनस्तेकथयन्नाप्ता यान्तोध्यारुह्य वाजिनः । KRT_7_1389ab  
पृष्ठे विन्यस्य नेष्यन्ति कोशान्तःपुरयोषिँतः ॥ KRT_7_1389cd  
श्वपाकीकामुकोप्यासीद्यस्मिंस्तदपरोपि चेत् । KRT_7_1390ab  
सिंहासनं समारोहेत्काभिमानक्षतिस्ततः ॥ KRT_7_1390cd  
आस्तामेतत्परं ब्रूथ मन्तमित्यथ चोदिताः । KRT_7_1391ab  
ते पार्थिवेन भूयोपि ससंरम्भं बभाषिरे ॥ KRT_7_1391cd  
क्षत्रधर्मं पुरस्कृत्य शासतां क्ष्मां क्षमाभुजाम् । KRT_7_1392ab  
को दैन्यस्यावकाशः[^1392-1] स्यादाशीर्येषां मृधे वधः ॥ KRT_7_1392cd  
अनुद्योगश्च लज्जा च भयं द्वैधं च मन्त्रिणा । KRT_7_1393ab  
भूभुजां व्यसनोल्लासे शत्रवो न तु गोत्रिणः ॥ KRT_7_1393cd  
कार्यं न पश्येदलसः स्वयं यो भृत्येषु विन्यस्तसमस्तकृत्यः । KRT_7_1394ab  
यष्ट्याश्रयस्येव विनष्टदृष्टेः पदे पदे तस्य किलोपघातः ॥ KRT_7_1394cd  

[^1379-1]: Emended; A धान्व॰.  

[^1382-1]: Emended; A नियुक्या.  

[^1384-1]: Emended; A ता भर्तु॰.  

[^1392-1]: Thus A1; corr. by later hand into सैन्य॰.  

[page 156]  



तज्जेहमस्य[^1395-1] स्वयमात्तशस्त्रः स्वल्पस्य शत्रोः कलयन्नवज्ञाम् । KRT_7_1395ab  
एवं किलादीर्घमतिर्ददाति स्वयम् प्रवृद्धिं त्रपया विमुग्धः ॥ KRT_7_1395cd  
कालेन याति क्रिमितां महेन्द्रो महेन्द्रभावं क्रिमिरप्युपैति । KRT_7_1396ab  
अयं प्रथीयानयमप्रतिष्ठ इत्येष निष्ठानुचितोभिमानः ॥ KRT_7_1396cd  
पराभवाधायि भयं जिवीषोः सर्वाङ्गवैकल्यवताहितेन । KRT_7_1397ab  
येनाभियुक्तः स समस्तसंपत्पूर्णोपि वैकल्यहतत्वमेति ॥ KRT_7_1397cd  
लब्धस्थितिः स्फीतविभूतिपात्रं दीनोभियोक्ता परपिण्डवृत्तिः । KRT_7_1398ab  
आद्ये कथं नाम पराभवः स्याद्भयं भेवेच्चेह न तत्र[^1398-1] भावः ॥ KRT_7_1398cd  
अमात्यवैमत्यवशेन निष्ठा दृष्टा न कार्यस्य तनीयसोपि । KRT_7_1399ab  
वैशाखरज्जोरिव कर्षकाभ्यां पर्याययोगेन कृते विकर्षे ॥ KRT_7_1399cd  
समग्रशक्तेरेकेनाप्याशाक्रान्तस्य भूपतेः । KRT_7_1400ab  
वैरी सर्वाङ्गहीनोपि राज्यमायुश्च कर्षति ॥ KRT_7_1400cd  
यत्र द्विषष्तत्र याहि क्रान्तां च मेदिनीम् । KRT_7_1401ab  
पातार्थी न चिरादेवं पुनर्जयमवाप्स्यसि ॥ KRT_7_1401cd  
विधुरेपि विधौ शूरसहस्रपरिवारितैः । KRT_7_1402ab  
पतद्भिराहवे भूपैः ख्यात्याभिख्योपलभ्यते ॥ KRT_7_1402cd  
नृत्यच्छिन्नशिरोधरोद्धुरनटे[^1403-1] ज्यालाबुवीणागुणप्रक्वाणिन्युदयच्छिवामुखशिखिज्वालाप्रदीपाङ्कुरे[^1403-2][^1403-2] । KRT_7_1403ab  
धन्याः केप्युपलभ्य[^1403-2] वीरशयने शान्ताभिमानज्वरोल्लाघश्लाव्यशरीरतासफलितस्निग्धाशिषः शेरते ॥ KRT_7_1403cd  
उदात्तमित्यन्तकृत्यं संचित्य[^1404-1] कितवा इव । KRT_7_1404ab  
राज्ये भजन्ते दीव्यन्तः क्षत्रियास्त्रासहीनताम् ॥ KRT_7_1404cd  
मन्त्रान्तरानुयोक्तारं तदप्युत्सृज्य मन्त्रितम् । KRT_7_1405ab  
परुषं[^1405-1] प्राप्तकालं च ते निःश्वस्य तमब्रुवन् ॥ KRT_7_1405cd  
उत्कर्षवदसूंस्त्यक्तुमपि शक्नोषि संकटे । KRT_7_1406ab  
अन्यथानुचितं किंचित्प्राप्स्यस्यहितचिन्तितम् ॥ KRT_7_1406cd  
स तानुवाच स्वं हन्तुं न शक्तोहं ततो मयि । KRT_7_1407ab  
भवद्भिरेव विषमे प्रहर्तव्यमुपस्हिते ॥ KRT_7_1407cd  
गिरं कापुरुषस्येव क्लैव्यग्रस्तस्य तां प्रभोः । KRT_7_1408ab  
सबाष्पास्तेनुशोचन्तः पुनरेवं बभाषिरे ॥ KRT_7_1408cd  
प्रतीकाराय नः शक्तिर्न चेद्दैवहतौसजाम् । KRT_7_1409ab  
प्रत्युतैवंविधे कृत्ये प्रसरेयुः कराः कथम् ॥ KRT_7_1409cd  
पशून्पुरुषरूपान्स नूनं भूभृत्पुपोष तान् । KRT_7_1410ab  
दुःखेनोदखनंस्तस्य ये तादृग्दैन्यमीयुषः ॥ KRT_7_1410cd  
युगान्तानपि जीवित्वा कायः सापाय एव यः[^1411-1] । KRT_7_1411ab  
तत्यागमात्रसाध्येर्ये धिग्दैन्यमनुजीविनाम् ॥ KRT_7_1411cd  
योषितोपि विशन्त्यग्निं यं ध्यात्वा विस्मृतिं व्रजेत् । KRT_7_1412ab  
भर्तृस्नेहः स पुंसोपि यस्य कोन्यस्ततोधमः ॥ KRT_7_1412cd  
शैलूषस्येव ये शोकभयदैन्याद्यविक्रियाः । KRT_7_1413ab  
भर्तुः पश्यन्ति तैरेषा भूः सतीर्थाप्यपावनी । KRT_7_1413cd  
क्षुत्क्षामस्तनयो वधूः परगृहप्रेष्यावसन्नः सुहृद्दुग्धा गौरशनाद्यभावविवशा हम्बारवोद्गारिणी । KRT_7_1414ab  
निष्पथ्यौ पितरावदूरमरणौ स्वामी द्विषन्निर्जितो दृष्टो येन परं न तस्य निरये भोक्तव्यमस्त्यप्रियम् ॥ KRT_7_1414cd  
भूयोपि मानुषपशून्स तान्नृपतिरब्रवीत् । KRT_7_1415ab  
उदात्तकृत्योप्याविश्य भूतैरिव विमोहितः ॥ KRT_7_1415cd  
एतस्मिन्पश्चिमे काले भुक्तं राज्यं यथा मया । KRT_7_1416ab  
जानेविशालेच्छतया तथान्यो नोपभोक्ष्यते ॥ KRT_7_1416cd  

[^1395-1]: ह supplied by A3 in space left by A1.  

[^1398-1]: Thus corr. by later hand from A1 तत्प्रभावः.  

[^1403-1]: Emended; A1 has written first ॰उधुरनख and corrected this into ॰द्धुरनटो.  

[^1403-2]: Thus corr. A1 from ज्वालाग्र.  

[^1403-3]: Thus corr. vy A1 from ॰च्छिवो.  

[^1403-4]: प omitted in A.  

[^1404-1]: Thus A; perhaps, to be emended संचिन्त्य.  

[^1405-1]: Emended; A पुरुषं.  

[^1411-1]: Emended; A वः.  

[page 157]  



यमः कुबेरश्चौष्ठाग्रे राज्ञां तिष्ठत इत्यसौ । KRT_7_1417ab  
मदेकशरणैवाभूत्ख्यातिरस्मिन्कलौ युगे ॥ KRT_7_1417cd  
रुद्रोपेन्द्रमहेन्द्राद्याः प्रयातारो यदध्वना । KRT_7_1418ab  
उपस्थितायां नियतौ तत्र मर्त्यस्य काः शुचः ॥ KRT_7_1418cd  
किं तु दूये यदेषा भूर्भूत्वा कुलवधूरिव । KRT_7_1419ab  
मद्दोषाद्घट्टचेटीव प्राप्ता प्रसभभोग्यताम् । KRT_7_1419cd  
इतः प्रभृति यः कश्चिद्राज्यस्यास्य गतौजसः । KRT_7_1420ab  
चक्रिकामात्रसाध्यत्वं जानन्नाशाम् करिष्यति ॥ KRT_7_1420cd  
अलौकिके कृते यद्यत्तद्वीक्ष्य फलबन्ध्यताम् । KRT_7_1421ab  
प्राप्तोदयैरल्पसत्त्वैर्दर्पान्नूनं हसिष्यते ॥ KRT_7_1421cd  
कार्यारम्भः फलोल्लासमालोक्य प्रायशो जनैः । KRT_7_1422ab  
अनानुगुण्यगणनां कुर्वाणैर्न विगर्ह्यते ॥ KRT_7_1422cd  
पक्षान्तकोरिरवलम्बनभूः स नेत्रं दुग्धेन यस्य मरणं धियि कैरिवेत्थम् । KRT_7_1423ab  
पारं गते मथनकर्मणि मन्दराद्रेर्दोषोर्प्यते विगुणहेतुपरीक्षणेन ॥ KRT_7_1423cd  
शास्त्रसंदर्भवित्त्वेपि श्रीगर्भत्वमर्दशयम् । KRT_7_1424ab  
जनोपजीवनार्थं यत्तज्जातं जाड्यसिद्धये ॥ KRT_7_1424cd  
उच्चलेनापि सत्कृत्ये हस्ताग्रोच्चेयचेतसा । KRT_7_1425ab  
दर्शितश्यामदशनं करिष्यन्ते विडम्बनाः ॥ KRT_7_1425cd  
ततोवमानान्न त्रासात्संप्राप्तोद्य विहस्ताम् । KRT_7_1426ab  
समर्थनेच्छुर्वाञ्छामि मृत्युमीदृशमप्यहम् ॥ KRT_7_1426cd  
स्वैरेव स हतो नो चेत्कस्तस्माद्वसुधां हरेत् । KRT_7_1427ab  
लब्धां रक्षितुमिच्छामि ख्यातिमेतेन हेतुना ॥ KRT_7_1427cd  
मुक्तापीडः पुरा राजा ज्वलित्वा मूर्ध्नि भूभुजाम् । KRT_7_1428ab  
कार्पण्यप्रणयं प्राप लब्धरन्ध्रो विरोधिभिः ॥ KRT_7_1428cd  
स ह्युत्तरापथे नानापथस्थगितसैनिकः । KRT_7_1429ab  
मितानुगोहितै रुद्धमार्गोभूद्दुर्गमेध्वनि ॥ KRT_7_1429cd  
तं शल्यो नाम सामग्र्यवैरल्पविवशं[^1430-1] नृपः । KRT_7_1430ab  
बन्धुं प्रतिज्ञामकरोद्वाजिलक्षैर्युतोष्टभिः ॥ KRT_7_1430cd  
स सामप्रमुखोपायापायध्यानावसन्नधीः । KRT_7_1431ab  
भवस्वाम्यभिधं कृत्यमपृच्छन्मुख्यमन्त्रिणम् ॥ KRT_7_1431cd  
असाध्यां सोपि निर्ध्याय विनिपातप्रतिक्रियाम् । KRT_7_1432ab  
न्याये निश्चित्य नैयत्यं कर्तव्ये प्रत्युवाच तम् ॥ KRT_7_1432cd  
उपाययुक्तिप्रत्युक्ते कृत्ये कीर्त्यभिमानिनाम् । KRT_7_1433ab  
निःसंभ्रमेव प्रतिभा लोभेनाक्षोभिते हृदि ॥ KRT_7_1433cd  
कृत्यं कृत्यविदो लब्धप्रसिद्धिपरिरक्षणम् । KRT_7_1434ab  
साम्राज्योपार्जनमुखो व्यापारस्त्वानुषङ्गिकः ॥ KRT_7_1434cd  
गच्छञ्शरीरविच्छेदादपि भस्मावशेषताम् । KRT_7_1435ab  
कर्पूरः सौरभेणेव जन्तुः ख्यात्यानुमीयते ॥ KRT_7_1435cd  
शान्तयोर्जीवितस्थानं द्वयमत्यद्भुतं द्वयोः । KRT_7_1436ab  
अनङ्गस्याङ्गनापाङ्गः स्तोतृजिह्वा यशस्विनः ॥ KRT_7_1436cd  
ख्यातिसंरक्षणं नाम जन्तोः कल्पान्तरस्थितिः । KRT_7_1437ab  
वर्तते कीर्तिकायस्य संपूर्णाः परमाणवः ॥ KRT_7_1437cd  
धीरैर्विधिश्च निर्ध्येयो विरोधिष्ववधानवान् । KRT_7_1438ab  
यस्तेषामुन्नतिधनध्वंसाय यततेन्वहम् । KRT_7_1438cd  
तुङ्गावपातहठव्यसनी विधाता स्वोत्पत्तिपद्मकुलजेपि सरोजषण्डे । KRT_7_1439ab  
संकोचिनि द्विजपतावपि शुद्धिवन्ध्ये मातङ्गहस्तपतनैः कुरुतेवमानम् ॥ KRT_7_1439cd  
ये हठापातिनो धातुर्धियं[^1440-1] ख्यातिनिपातने । KRT_7_1440ab  
रक्षितुं समुपेक्षन्ते तैः किं नाम ॰[^1440-2] रक्षितम् ॥ KRT_7_1440cd  
जातिः क्ष्माभृति वंशजाश्रयतया ख्यातिप्रतिष्ठाभिमामुद्दीप्यानलमुज्झितस्ववपुषः केप्यत्र वेत्राङ्कुराः । KRT_7_1441ab  
त्रातुं हन्त विदन्ति ये न विधिना क्रुद्धेन पृथ्वीभृता द्वारि द्वाःस्थकरैर्गतागतखलीकाराणि संप्रापिताः ॥ KRT_7_1441cd  
भोगान्निर्वाणभूयिष्ठानिष्टान्प्राप्तानवेत्य तत् । KRT_7_1442ab  
प्रतिष्ठासौष्ठवत्राणे संरब्धुं देव सांप्रतम् ॥ KRT_7_1442cd  

[^1430-1]: Thus A1; A2 ॰वैबल्य॰.  

[^1440-1]: Thus corr. by A1 or a later hand from ॰धातुरियं.  

[^1440-3]: The lacuna not indicated in A; न supplied in R C.  

[page 158]  



दण्डकालसकाख्यस्य तद्रोगस्याशुकारिणः । KRT_7_1443ab  
पार्थिवाकस्मिकोत्थानं मिषादद्य प्रकाश्यताम् ॥ KRT_7_1443cd  
श्वो वक्तास्म्यथ कर्तव्यं व्यापत्प्रक्षपणक्षमम् । KRT_7_1444ab  
उक्त्वेति स महामात्यो निर्गत्य स्वगृहानगात् ॥ KRT_7_1444cd  
दण्डकालसकं दण्डधरो व्यञ्जन्मिषात्ततः । KRT_7_1445ab  
अधीर इव चक्रन्द लुठन्निस्पन्दलोचनः ॥ KRT_7_1445cd  
स्वेदसम्वाहनस्नेहवमनाद्यैरुपक्रमैः । KRT_7_1446ab  
निःशैथिल्यव्यथं तेन मुमूर्षुं तं जनोवदत् ॥ KRT_7_1446cd  
ततो निश्चितमृत्युत्वं पत्युः कथयता कृतः । KRT_7_1447ab  
वह्निप्रवेशोमात्येन कृतज्ञत्वनिवेदकः ॥ KRT_7_1447cd  
कर्तव्यशेषं दाक्षिण्यादनाचक्षाणमग्रतः । KRT_7_1448ab  
युक्त्योक्तनिष्ठुराचारमन्तस्तुष्टाव तं नृपः ॥ KRT_7_1448cd  
अप्रौढः सोढुमुद्दामां व्यथामस्मीति वादिना । KRT_7_1449ab  
राज्ञाप्यनलासाद्देहं ततश्चक्रेभिमानिना ॥ KRT_7_1449cd  
तेन प्राणानुपेक्ष्यैवमन्यरूपातेर्मनस्विना । KRT_7_1450ab  
ऊर्ध्वादिरोहे सोपानं कृतं न निजकीर्तनात् ॥ KRT_7_1450cd  
एवं दैवोपनीतानामख्यातीनां चिकित्सितम् । KRT_7_1451ab  
स्वधियामात्यबुद्ध्या वा पारमेति मनस्विनाम् ॥ KRT_7_1451cd  
इत्युक्त्वा विरतो वम्शबीजरक्षार्थमात्मजः । KRT_7_1452ab  
भोजो विसृज्यतां कोटमेवमूचेथ मन्त्रिभिः ॥ KRT_7_1452cd  
तं राजपुत्रं प्रस्थानमङ्गलान्ते विनिर्गतम् । KRT_7_1453ab  
पुनर्व्यावर्तयामास दण्डनायकमोहितः ॥ KRT_7_1453cd  
सा धीः स साहसारम्भस्तदवैह्वल्यमापदि । KRT_7_1454ab  
नष्टमेकपदे तस्य नाशकाले ह्युपस्थिते ॥ KRT_7_1454cd  
लक्ष्मीतडिल्लता[^1455-1] कीर्तिवलाका शौर्यगर्जितम् । KRT_7_1455ab  
प्रतापशक्रचापं च भागधेयाम्बुदानुगम् ॥ KRT_7_1455cd  
धीशौर्यादिगुणेन भाग्यसमये प्रागेष एको नृपः शक्रस्याक्रमणं क्रियेत न कुतोनेनेति संभाव्यते । KRT_7_1456ab  
मौग्ध्यं पङ्गुजडान्धवच्च स ततो गच्छन्नभाग्योदये दत्तोतेन पदक्रमो भुवि कथं नामेति संचिन्त्यते ॥ KRT_7_1456cd  
विरोधिप्रतिरोधाय तन्त्रिसैन्यं विसर्जितम् । KRT_7_1457ab  
नगरस्थमपि क्ष्मापात्प्रवासधनमादधे ॥ KRT_7_1457cd  
दायादाश्रयणं राजभृत्याः सर्वेपि चक्रिरे । KRT_7_1458ab  
ये केचित्त्ववसन्गेहे ते देहैरेव केवलम् ॥ KRT_7_1458cd  
पराश्रयपरं द्वित्रा न संकल्पमपि व्यधुः । KRT_7_1459ab  
किं वा स्तुतैस्तैर्ये स्त्रीवदमुञ्चन्नचिरादसून्[^1459-1] ॥ KRT_7_1459cd  
यां काण्दश्रावतीनर्तक्यन्वये कापि नर्तकी । KRT_7_1460ab  
पुत्रीचक्रे क्वापि जातां जयमत्यभिधाथ सा ॥ KRT_7_1460cd  
भूत्वा गृहीतकौमारा तरुण्युच्चलरागिणी । KRT_7_1461ab  
धनलुब्धरुद्धात्वमभजन्मण्डलेशितुः ॥ KRT_7_1461cd  
तस्मिन्हते तदैवास्तापत्रपोच्चलमाययौ । KRT_7_1462ab  
तयैव दैवयोगेन पट्टदेव्या भविष्यते ॥ तिलकम्॥[^1462-1] KRT_7_1462cd  
आबद्धपङ्क्त्यश्चर्चामुञ्चलाश्रयिणीं व्यधुः । KRT_7_1463ab  
भूपालदर्शनेप्यस्तभीतयो राजसेवकाः ॥ KRT_7_1463cd  
वेतनस्वीकृतैः सर्वैः शिक्षाधायी पुरस्कृतः । KRT_7_1464ab  
लोभावमानावुद्घोष्य योधश्रद्धां हरन्युधि ॥ KRT_7_1464cd  
मन्दप्रतापतावाप्तो नर्मोक्त्या मर्मभेदकृत् । KRT_7_1465ab  
आहारादिक्षणे कर्ता प्रक्रियार्थनया कलेः ॥ KRT_7_1465cd  
अतीव प्रभुदानादिमाहात्म्याख्यानकोविदः । KRT_7_1466ab  
एक एकोकरोद्योधः पृतनानां विसूत्रणम् ॥ युग्मम्॥[^1466-1] KRT_7_1466cd  
श्रीलेखाभ्रातृसूनोर्यस्तनयो व्यड्डमङ्गलः । KRT_7_1467ab  
मल्लज्ञातीयकोपेन स राज्ञास्कन्द्य घातितः ॥ KRT_7_1467cd  
मातुलस्यात्मजा मल्लापत्ययोस्तस्य गेहिनी । KRT_7_1468ab  
श्वश्र्वा समं स्ववसतीरादीप्य दहने मृता ॥ KRT_7_1468cd  
मौनव्रतादिनियमच्छन्नक्रौर्योन्तकोपमः । KRT_7_1469ab  
करोत्यभ्यन्तरान्भिन्नान्मल्लः परमदाम्भिकः ॥ KRT_7_1469cd  
तदेष पुत्रराज्येछुर्वध्यतां[^1470-1] निर्भयं रिपुः । KRT_7_1470ab  
शाहिपुत्रीभिरित्यूचे तस्मिन्नवसरे नृपः ॥ KRT_7_1470cd  

[^1455-1]: Emended; A लक्ष्मीस्तडि॰.  

[^1459-1]: Emended; A ॰मुञ्चदचि॰.  

[^1462-1]: A1 writes here 3 instead of तिलकम्.  

[^1466-1]: A1 writes here 2 instead og युग्मम्( युगलकम्).  

[^1470-1]: Emended; A ॰र्बध्यतां.  

[page 159]  



स्वयं प्रादात्समास्कन्दं द्वारि स्थितवतः पुरः । KRT_7_1471ab  
तस्य प्राणार्थिनो वाञ्छापूर्त्यै मल्लश्च निर्ययौ ॥ KRT_7_1471cd  
स हि द्वैराज्यसज्जाभ्यां पुत्राभ्यां प्रार्थितोपि सन् । KRT_7_1472ab  
मुनिव्रतः सदाचारानुरोधान्नात्यजन्नृपम् ॥ KRT_7_1472cd  
विश्वासाय परं राज्ञो भ्रातॄन्राज्ञोर्भविष्यतोः । KRT_7_1473ab  
द्वैमातुरान्सल्हणादीन्नीविं दत्त्वावसद्गृहे ॥ KRT_7_1473cd  
आसेदुषे मुनिदशामाजमप्रीणिताग्रये । KRT_7_1474ab  
तदा स तस्मै चुक्रोध प्रत्यासन्नवधो नृपः ॥ KRT_7_1474cd  
स सुराभ्यर्चनं कुर्वन्नाह्वतः परिपन्थिभिः । KRT_7_1475ab  
रेजे तेनैव वेषेण समराय विनिर्गतः ॥ KRT_7_1475cd  
उपवीत्यक्षसूत्राङ्कपाणिर्दर्भोज्ज्वलाङ्गुलिः । KRT_7_1476ab  
भस्मस्मेरललाटाङ्को जामदग्न्य इवापरः ॥ KRT_7_1476cd  
स्नानार्द्रधवलश्यामलोलधम्मिल्ललीलया[^1477-1] । KRT_7_1477ab  
देहत्यागे प्रयागाम्बु धारयन्निव मूधनि ॥ KRT_7_1477cd  
उष्णीषी वीरपट्टेन खेटकेनोष्णवारणी । KRT_7_1478ab  
सोसिधारातीर्थपान्थो दण्डी खड्गेन दिद्युते ॥ KRT_7_1478cd  
भोगे पुरस्कृताः केचित्तद्भृत्याः पूर्वनिर्गताः । KRT_7_1479ab  
अमर्त्यनारीभोगेपि तस्यासन्नग्रभागिनः ॥ KRT_7_1479cd  
द्वौ रय्यावट्टविजयौ द्विजौ पौरोगवस्तथा । KRT_7_1480ab  
कोष्ठकः सज्जकाख्यश्च योद्धा[^1480-1] युद्धे हता बभुः ॥ KRT_7_1480cd  
क्षतोप्युदयराजाख्यः क्षत्तायुःशोषसत्तया[^1481-1] । KRT_7_1481ab  
प्राणैर्नियोगभागाजौ नाज्जकोपि व्ययुज्यत ॥ KRT_7_1481cd  
विरोधियोधैर्नीरन्ध्रं द्वारमालोक्य सर्वतः । KRT_7_1482ab  
त्यक्तकम्पो ददौ झम्पां स तेषामेव मूधनि ॥ KRT_7_1482cd  
शेवलेष्विव खड्गेषु खेटकेष्वम्बुजेष्विव । KRT_7_1483ab  
जरसा धवलो भ्राम्यन्राजहंस इवाबभौ ॥ KRT_7_1483cd  
क्षणाच्च ददृशे शातशरशङ्कुशताचितः । KRT_7_1484ab  
प्रवीरो वीरशयने सुप्तो भीष्म इवापरः ॥ KRT_7_1484cd  
शोच्यं गतायुषो राज्ञः किं नाभूत्तस्य तादृशः । KRT_7_1485ab  
चिच्छेद यः शिरः पृष्ठे हयं च भ्रमयन्स्मयात् ॥ KRT_7_1485cd  
राज्ञी कुमुदलेखाख्या मल्लस्याला च वल्लभा । KRT_7_1486ab  
गृहेष्वजुहुतां वीतिहोत्रे गात्राणि संभृते ॥ KRT_7_1486cd  
राजावकल्ययोः पत्न्यौ बाले सल्हणरल्हयोः । KRT_7_1487ab  
स्तुषे मल्लस्यासमती सहजा चाग्निसाद्गते ॥ KRT_7_1487cd  
सर्वोपभोगभागिन्यस्तदन्तःपुरयोषिताम् । KRT_7_1488ab  
परिवाराङ्गना वह्नौ पट्वात्रैव विपेदिरे ॥ KRT_7_1488cd  
महागृहाग्नितापेन शोकोष्णैश्च जलास्रुभिः । KRT_7_1489ab  
तप्ताम्भसो वितस्तायास्तीरे वामे बभूव तत् ॥ KRT_7_1489cd  
प्रवर्धितायाः स्तन्येन द्रष्टुमक्षमया पयः । KRT_7_1490ab  
दास्यमानं निवापेषु पुत्र्याश्चान्द्र्याख्यया समम् ॥ KRT_7_1490cd  
धात्र्या परस्मिन्वै तस्मिंस्तीरे स्वान्तःपुरे स्थिता । KRT_7_1491ab  
माता भविष्यतो राज्ञोर्नन्दानिन्द्यकुलोद्भवा[^1491-1] ॥ KRT_7_1491cd  
महानसाग्निधूमेन संलक्ष्यावीक्ष्य पुत्रयोः । KRT_7_1492ab  
सोत्कण्ठं कटकौ सौधादुदग्दक्षिणदिक्स्थयोः ॥ KRT_7_1492cd  
क्रियतां दिवसैरेव पुत्रौ शत्रोः पितृद्विषः । KRT_7_1493ab  
जामदग्न्यायितं वंशे शप्न्वेति नृपतिं सती ॥ KRT_7_1493cd  
अनिषण्णेव दीप्ताग्नौ गृहे स्वं निरदाहयत् । KRT_7_1494ab  
प्रनृत्यन्तीभिरालीभिरिव ज्वालाभिरावृता ॥ KRT_7_1494cd  
वधे दर्शनपालस्तु नृपे प्राप्ते प्रतिक्षणम् । KRT_7_1495ab  
अत्यद्भुतैरन्तराaयैरायुःशेषेण रक्षितः ॥ KRT_7_1495cd  
वर्षमात्रावशेषायुर्यद्वा द्रोहेण रक्षितः । KRT_7_1496ab  
सोवमानस्य पूयस्य रोगजस्य च भुक्तये ॥ KRT_7_1496cd  
कृष्णभाद्रनवम्यां तं वधं श्रुतवतोः पितुः । KRT_7_1497ab  
मल्लात्मजन्मनोः शोकः कोपेन निरपीयत ॥ KRT_7_1497cd  
आअवह्निपुरकग्रामान्प्रज्वलन्क्रोधवह्निना । KRT_7_1498ab  
श्रधावद्विजयक्षेत्रं सोन्येद्युरथ सुस्सलः ॥ KRT_7_1498cd  
योद्धुमभ्यापतन्तं[^1499-1] तं चन्द्रराजोथ निर्गतः । KRT_7_1499ab  
पट्टदर्शनपालाद्यैः ससैन्यैः पर्यवर्ज्यत ॥ KRT_7_1499cd  
निजैरुपेक्षितश्चक्रे स चिरं तत्र दुष्करम् । KRT_7_1500ab  
स्वल्पसैन्योपि संग्रामं भूरिसैन्येन शत्रुणा ॥ KRT_7_1500cd  

[^1477-1]: Emended; A ॰धम्मिल॰.  

[^1480-1]: Emended; A योधा.  

[^1481-1]: Emended; A क्षतायुः॰.  

[^1491-1]: Emended A राज्ञो नन्दा॰.  

[^1499-1]: Emended; A योद्धुमस्याप॰.  

[page 160]  



अक्षोटमल्लः समरे तत्र मल्लश्च चाचरिः । KRT_7_1501ab  
अगातां राजगृह्यौ द्वौ स्वर्गस्त्रीभोगभागिताम् ॥ KRT_7_1501cd  
रजोन्धकारे छत्त्रेन्दुद्योतिन्यालिङ्गितो हतः । KRT_7_1502ab  
चन्द्राराजः सुरस्त्रीभिरिन्दुराजोस्य[^1502-1] चानुगः[^1502-2] ॥ KRT_7_1502cd  
तस्मिन्नपि हते वीरे चक्रे हर्षमहीभुजः । KRT_7_1503ab  
आशारविन्दिनीमूलकन्दनिर्दलनं विधिः ॥ KRT_7_1503cd  
पट्टादयः प्रविश्याथ विजयेशाङ्गनं भयात् । KRT_7_1504ab  
प्रविष्टे सुस्स्सले देशम् द्वारं दत्तार्गलं व्यधुः ॥ KRT_7_1504cd  
आस्थानीयः परं पद्मनामा युद्ध्वा हतो बहिः । KRT_7_1505ab  
लक्ष्मीधरो मर्तुमिच्छुर्बद्ध्वा नीतः स डामरैः ॥ KRT_7_1505cd  
विजयेश्वरगञ्जाग्रसौधारूढोथ सुस्सलः । KRT_7_1506ab  
अधो ददर्श तान्सर्वान्पशूनिव भयाकुलान् ॥ KRT_7_1506cd  
धूर्तः स दत्तमध्यस्थो हसन्नानीतवान्पुनः । KRT_7_1507ab  
पट्टदर्शनपालौ द्वौ तेषां पूर्वं निजान्तिकम् ॥ KRT_7_1507cd  
निःश्रेण्यभावादारोढुमक्षमौ सुस्सलानुगैः । KRT_7_1508ab  
तौ मृताविव निर्बद्धपाणी रज्ज्वाधिरोपितौ ॥ KRT_7_1508cd  
तयोर्विदेशगमनं व्रीडादर्थायमानयोः । KRT_7_1509ab  
प्रतिश्रुत्याकरोद्धीमान्सुस्सलो म्लानिमार्जनम् ॥ KRT_7_1509cd  
स्निग्धोक्त्या मृष्टमांसादिभोगैस्तस्याग्रतस्तयोः । KRT_7_1510ab  
तस्मिन्नेवाह्नि मन्दत्वं विदेशौत्सुक्यमार्जनम् ॥ KRT_7_1510cd  
केनाप्यधिष्ठितश्चक्रे परेद्युर्यत्स सुस्सलः । KRT_7_1511ab  
जाने विश्वसृजोप्यङ्गरोमाञ्चयति तत्स्मृतिः ॥ KRT_7_1511cd  
जासटो नृपतिर्हर्षभूभर्तुर्मातुलात्मजः । KRT_7_1512ab  
उमाधरमुखाश्चान्ये राजानो यत्र च त्रयः ॥ KRT_7_1512cd  
राजपुत्रहयारोहतन्त्रिसामन्तसंततेः । KRT_7_1513ab  
न यत्र गणना काचिर्सैन्येष्वष्टादशस्वभूत् ॥ KRT_7_1513cd  
विजयेशाङ्गनस्थानां द्वारमुत्पाट्य सोविशत् । KRT_7_1514ab  
एकाक्येवान्तरं तेषां सासिराक्षेपरूक्षवाक् ॥ KRT_7_1514cd  
स तत्र साक्षिणं कृत्वा क्षमावान्विजयेश्वरम् । KRT_7_1515ab  
प्रतिश्रुत्याभयं तेभ्यः प्रणतेभ्यो विनिर्ययौ ॥ KRT_7_1515cd  
पुनः सौधाग्रमारूढस्तान्सर्वानर्पितायुधान् । KRT_7_1516ab  
रज्जुबद्धकरान्भृत्यैरानिनाय ततोन्तिकम् ॥ KRT_7_1516cd  
स्वर्णरूप्यत्सरुश्रेणिपूर्णायुधपरिष्कृता[^1517-1] । KRT_7_1517ab  
कीर्णपुष्पोपकारेव सुस्सलास्थानभूरभूत् ॥ KRT_7_1517cd  
विन्यस्य पशुपालानां पशूनिव स तानकरे । KRT_7_1518ab  
संरक्षितुं डामराणाम् त्र्यहं तत्राकरोत्स्थितिम् ॥ KRT_7_1518cd  
तत्ः सुवर्णसानूरग्रामं स प्राप्य बन्धनात् । KRT_7_1519ab  
पट्टदर्शनपालौ द्वावौज्झीद्देशान्तरोन्मुखौ ॥ KRT_7_1519cd  
पट्टः शूरपुरं प्राप्तो भार्ययागतया गृहात् । KRT_7_1520ab  
संसृष्टमानोप्यस्मार्षीदल्पसत्त्वो दिगन्तरम् ॥ KRT_7_1520cd  
यावन्मात्राप्यौचिती सा विदेशौन्मुख्यलक्षणा । KRT_7_1521ab  
द्रोग्धुर्दर्शनपालस्य पट्टमैत्र्या विसूत्रिता ॥ KRT_7_1521cd  
अहंपूर्विकया राज्यं जिघृक्षुरथ सुस्सलः । KRT_7_1522ab  
नगरासादनादैच्छदभिसंधातुमग्रजम् ॥ KRT_7_1522cd  
समानप्रायवयसोः[^1523-1] सर्वदोद्दामयोरभूत् । KRT_7_1523ab  
यस्माज्ज्येष्ठकनिष्ठत्वं प्रक्रियारहितं तयोः ॥ KRT_7_1523cd  
द्वित्रेष्वहःसु यातेषु क्रामंस्तां तां भुवं बली । KRT_7_1524ab  
उदतिष्ठद्राजधान्याः सविधादेव सुस्सलः ॥ KRT_7_1524cd  
निर्दग्धुं कलशा[^1525-1] तत्प्रस्तुतं भूपतेः सुतः । KRT_7_1525ab  
बुप्पापराभिधो भोजदेवो योद्धुं विनिर्ययौ ॥ KRT_7_1525cd  
आत्मवच्छङ्कमानेन कुमाराणां प्रदुष्टताम् । KRT_7_1526ab  
यो भाव्यर्थबलात्पित्रा हतौजा विदधे सदा ॥ KRT_7_1526cd  
कृतो गत्यन्तराभावात्तदानीं तु निरङ्कुशः । KRT_7_1527ab  
केषु केषु न युद्धेषु योधानामग्रणीरभूत् ॥ KRT_7_1527cd  
प्रपितामहतुल्यः[^1528-1] स स्याच्चेत्प्रागेव वर्धितः । KRT_7_1528ab  
कुर्यादुत्साहसंपन्नो निर्दायादा न किम् दिशः ॥ KRT_7_1528cd  
नानीतिविन्नाम कश्चित्प्रयोगस्तु विहीयते । KRT_7_1529ab  
अस्त्रविल्लभ्यते सर्वो विषयज्ञस्तु दुर्लभः ॥ KRT_7_1529cd  

[^1502-1]: Thus corr. by A1 from ॰भिर्नन्द्रराजो॰.  

[^1502-2]: Thus corr. by A1 from चात्मजः.  

[^1517-1]: Emended; A ॰रुप्य॰.  

[^1523-1]: Emended with C; A वयसो.  

[^1525-1]: Thus A1; C कलशाख्यं; doubtful.  

[page 161]  



स राजसूनुरुद्दामविक्रमस्य रिपोरभूत् । KRT_7_1530ab  
अत्युद्दामोधिकं जातस्तिमेरिव तिमिंगिलः ॥ KRT_7_1530cd  
मृतघ्नभावं पितरि प्रपन्ने विगर्हणां नार्हति तत्प्रसूतिः । KRT_7_1531ab  
कल्कीभवेच्चेत्तिलमुज्झ्यते[^1531-1] किं तैलेन दत्तः कुसुमाधिवासः ॥ KRT_7_1531cd  
देवेश्वरात्मजः पित्थः पार्थिवेनाधिगौरवम् । KRT_7_1532ab  
वर्धितोप्यभवत्पापः प्रतिपक्षसमाश्रयम् ॥ KRT_7_1532cd  
ततस्तदात्मजो मिल्लः प्रस्तिते सुस्सलाहवे । KRT_7_1533ab  
नृपेणार्थायमानोश्वं खेदात्सावज्ञमीक्षितः ॥ KRT_7_1533cd  
ज्ञास्यस्यद्यान्तरं राजन्ममेत्युक्त्वा विनिर्गतः । KRT_7_1534ab  
खड्गधाराजलैर्मानी म्लानिमक्षालयद्रणे ॥ KRT_7_1534cd  
सर्वनाशादभूद्दुःखं राजन्ममेत्युक्त्वा विनिर्गतः । KRT_7_1535ab  
तदन्तरापरिज्ञानात्कृतज्ञस्य यथाधिकम् ॥ KRT_7_1535cd  
विभवैर्नित्यसंमूढा जानते त्वन्तरं नृपाः । KRT_7_1536ab  
तदा शक्या यदा तेषां प्रलापैरेव सत्क्रिया ॥ KRT_7_1536cd  
भोजेन निर्जितानीको विद्रुतः सुस्सलो रणात् । KRT_7_1537ab  
लवणोत्सं पलाय्यागाद्द्विर्दर्शितगतागतः ॥ KRT_7_1537cd  
प्रत्यावृत्तस्ततो भोजस्तीव्रातपकदर्थितः । KRT_7_1538ab  
उद्यानान्तस्तनुं तल्पे पित्रा सह मुहुर्जहौ ॥ KRT_7_1538cd  
अथोत्तरेणोदतिष्ठन्नादः पारान्नृपौकसः । KRT_7_1539ab  
ज्यायान्मल्लात्मजः प्राप्तः सेतुराच्छिद्यतामिति ॥ KRT_7_1539cd  
सुस्सलेन हृतं राज्यं नाद्यायासि द्रुतं यदि । KRT_7_1540ab  
स दण्डनायकेनाभूत्संदिष्ट इति पापिना ॥ KRT_7_1540cd  
अतो जव्न चाविक्षत्प्रथमं चावधीन्मृधे । KRT_7_1541ab  
नरेन्द्रेश्वरदेवग्रवर्तिनं देवनायकम् ॥ KRT_7_1541cd  
अथोज्जगाम स्थामस्थः सह व्यूहेन सादिनाम् । KRT_7_1542ab  
नगराधिकृतो नागस्तस्याग्राद्भूरिसैनिकः ॥ KRT_7_1542cd  
यत्रास्थां पार्थिवोबध्नात्प्रधानपृतनान्विते । KRT_7_1543ab  
बभार नोच्चलाशङ्कां सुस्सलाहवनिर्गतः ॥ KRT_7_1543cd  
अल्पसैन्यो मल्लसूनुर्यावत्तस्मादशङ्कत । KRT_7_1544ab  
अपनीतिशिरस्त्राणस्तावस्स तमवन्दत ॥ KRT_7_1544cd  
मण्डलेश्वरवत्तं स प्रियं शत्रोरविश्वसन् । KRT_7_1545ab  
ऊचे स्ववेश्म याहीति स च पापस्तथाकरोत् ॥ KRT_7_1545cd  
तस्य द्रोहफलं दृष्टमेतस्मिन्नेव जन्मनि । KRT_7_1546ab  
मण्डले यदनन्यस्मिन्भिक्षित्वा जीवितं जहौ ॥ KRT_7_1546cd  
ततो राजा सरित्तीरं प्राप्तः प्रैक्षत डामरान् । KRT_7_1547ab  
सेत्वग्रे श्यामविकृतान्दावदग्धान्द्रुमानिव ॥ KRT_7_1547cd  
बलक्षवारबाणस्य तेषां मध्ये वपुर्बभौ । KRT_7_1548ab  
परं जनकचन्द्रस्य शुक्रस्येव तमोन्तरे ॥ KRT_7_1548cd  
महासेतुः सघटितो राज्ञा नौभिः स्वसिद्धये । KRT_7_1549ab  
पर्यवस्यन्विधिवशाच्छत्रूणां सिद्धये पुनः ॥ KRT_7_1549cd  
अथारुरुहुरादाय वह्निं हर्म्यचतुष्किकाम् । KRT_7_1550ab  
शतद्वारे मर्तुकाम देव्यः शाहिसुतादिकाः ॥ KRT_7_1550cd  
लोको विरक्तः सेत्यग्रे दायादैः सह संगरम् । KRT_7_1551ab  
ददर्शाश्वयुजीलागिमिव निर्विक्रियः प्रभोः ॥ KRT_7_1551cd  
विजये सावशेषेसौ[^1552-1] वह्निदानोद्यताः प्रियाः । KRT_7_1552ab  
अनिशं वारयन्राजा सेत्वग्रे रणमग्रहीत् ॥ KRT_7_1552cd  
अथ विन्यस्तवर्माणं राजसेनागजं शरैः । KRT_7_1553ab  
सेतोर्जनकचन्द्राद्याः प्रमुखस्थमताडयन् ॥ KRT_7_1553cd  
स विद्धो मर्मसु शरैः पूत्कारोद्गारकृद्गजः । KRT_7_1554ab  
स्वचमूमेव चरणैरमृद्राद्विमुखीकृतः ॥ KRT_7_1554cd  
विधिनेव विरुद्धेन सिन्धुरेण कदर्थिता । KRT_7_1555ab  
भ्रश्यत्पत्तिहयारोहा समपद्यत वाहिनी ॥ KRT_7_1555cd  
सेतुं तीर्णस्ततो वैरिसैनिकैर्विमुखीकृतः । KRT_7_1556ab  
शतद्वाराङ्गनं त्रस्तः साश्वारोहोविशन्नृपः ॥ KRT_7_1556cd  
उदात्तवेषरहितो[^1557-1] रहोपि ददृशे न यः । KRT_7_1557ab  
भुञ्जानस्यापि यस्यास्यमुद्रा नैव व्यभाव्यत ॥ KRT_7_1557cd  

[^1530-1]: Emended with C; A जाता तिमेरिव.  

[^1531-1]: Emended; A शङ्की॰, corr. by later hand into शल्की॰. Cf. Böhtlingk, Sanskrit Wörterbuch in kürzerer Fassung, vi. 214 b.  

[^1552-1]: Emended; A सावशेषोसौ.  

[^1557-1]: Emended; A ॰वेशर॰.  

[page 162]  



स भयद्द्विगुणार्कांशुस्वेदप्रस्विन्नविग्रहः । KRT_7_1558ab  
पुनः पुनः क्षिप्यमाणस्रस्तवर्मांसयोर्निजैः ॥ KRT_7_1558cd  
अनवस्थितपार्ष्ण्यन्ताघातप्रचलितं हयम् । KRT_7_1559ab  
निरोद्धुं बहुशः कर्षन्नष्टवल्गाग्रहं करम् ॥ KRT_7_1559cd  
खल्वाटशीर्षपर्यन्तलम्बिनीः कुन्तलच्छटाः । KRT_7_1560ab  
प्रापयञ्श्रवणोपान्तं करेण गलितासिना ॥ KRT_7_1560cd  
लडत्प्रलम्बनिर्भूषश्रोत्रपालिलताच्छलात् । KRT_7_1561ab  
कालाहिनेव भूर्तेन वेष्टितोच्छुष्ककन्दरः ॥ KRT_7_1561cd  
निस्ताम्बूलतयोच्छुष्कौ जतुपीताविवासकृत् । KRT_7_1562ab  
ओष्ठावुत्क्षिप्य कृच्छ्रेण विह्वलो जिह्नया लिहन् ॥ KRT_7_1562cd  
कनीनिकासक्तकरेण क्षामधूसरमाननम् । KRT_7_1563ab  
उत्तानीकृत्य पृष्ठस्थाः पश्यन्दीनमनाः प्रियाः ॥ KRT_7_1563cd  
परिभ्रमन्नङ्गनान्तस्त्रस्तः स ददृश्ये जनैः । KRT_7_1564ab  
वह्निदानोद्यतास्ताश्च वारयन्करसंज्ञया ॥ KRT_7_1564cd  
मल्लराजस्य वेश्माभूद्राजधान्यन्तिकेपि यत् । KRT_7_1565ab  
तीर्त्वा जनकचन्द्रेण तत्र वह्निरदीयत ॥ KRT_7_1565cd  
राजधान्युन्मुखं दृष्ट्वा ज्वलन्तं वह्निमागतम् । KRT_7_1566ab  
भेजे पलायनं भोजो राज्यं विश्चित्य हारितम् ॥ KRT_7_1566cd  
स शूलैर्विद्विषां भीमैर्नडैरिव तिरोहितम् । KRT_7_1567ab  
द्वारं भित्त्वा तुरंगस्थः प्राङ्गनान्निर्ययौ बहिः ॥ KRT_7_1567cd  
पञ्चषैः सादिभिः सार्धं लोहरौन्मुख्यमाश्रितः । KRT_7_1568ab  
प्रतस्थे सेतुमुत्तीर्य सिहराजमठाग्रगम् ॥ KRT_7_1568cd  
वातस्य दृक्पथात्सूनोः सास्रालोकयन्दिशम् । KRT_7_1569ab  
राजाश्ववारैः सहितो वेश्मनां बहिरभ्रमीत् ॥ KRT_7_1569cd  
अत्रान्तरे मर्तुकामास्त्रातुं काश्चिन्नृपाङ्गनाः । KRT_7_1570ab  
अश्मभिस्तत्परिजनैरभज्यत चतुष्किका ॥ KRT_7_1570cd  
शाहिपुत्र्यस्तदज्ञात्वा[^1571-1] शत्रवः पतिता इति । KRT_7_1571ab  
मत्वा चतुष्किकाशृङ्गे ततोग्निमुददीपयन् ॥ KRT_7_1571cd  
वास्तव्या डामराश्चाथ घ्नन्तोन्योन्यमुदायुधाः । KRT_7_1572ab  
ज्वलतः क्ष्मापतिगृहाद्भाण्डागाराद्यलुण्ठयन् ॥ KRT_7_1572cd  
केचित्तत्र वधं प्रापुर्विपदं केचनात्यजन् । KRT_7_1573ab  
अदृष्टवस्तुसंप्राप्तिः केषांचिद्घास्यदाभवत् ॥ KRT_7_1573cd  
सितेयं शर्करेत्येकः कर्पूरं वदनेक्षिपत् । KRT_7_1574ab  
ततः सरिति तद्भाण्डं निर्दग्धवदनो व्यधात् ॥ KRT_7_1574cd  
पामरैः स्वर्णचित्राणि कैश्चित्स्वर्णग्रहेच्छया । KRT_7_1575ab  
विनिर्दग्धानि वासांसि विचितं भस्म चादरात् ॥ KRT_7_1575cd  
अविद्धमौक्तिकस्तोमः सिततण्डुलविभ्रमात्[^1576-1] । KRT_7_1576ab  
क्वचित्पामरनारीभिर्घरट्टेषु विचूर्णितः ॥ KRT_7_1576cd  
वसन्त्यदृश्ये देशेस्मिन्खलीकारेण तादृशा । KRT_7_1577ab  
एवं विडम्बिता लक्ष्मीर्न पुनः क्वाप्यदृश्यत ॥ KRT_7_1577cd  
विद्याधरीरिवोदात्तवेषाः[^1578-1] क्ष्मापतिसुन्दरीः । KRT_7_1578ab  
हरन्तो डामराः क्रूरा दृश्यन्ते स्म पदे पदे ॥ KRT_7_1578cd  
वसन्तलेखाप्रमुखाः सस्नुषास्तत्र चक्रिरे । KRT_7_1579ab  
निर्यातशेषाः स्वान्देहान्राज्ञ्यः सप्तदशाग्निसात् ॥ KRT_7_1579cd  
गृहाणां दह्यमानानामश्रूयत[^1580-1] चटत्कृतिः । KRT_7_1580ab  
गाढोष्मक्वथामानाभ्रसिन्धुघोषप्रतीतिकृत् ॥ KRT_7_1580cd  
श्रीपद्मश्रीप्रपापार्श्वस्थितस्तद्वीक्ष्य पार्थिवः । KRT_7_1581ab  
आर्षं श्लोकमिमं शोकात्स्मृत्वापाठीत्पुनः पुनः ॥ KRT_7_1581cd  
प्रजापीडनसंतापात्समुद्भूतो हृताशनः । KRT_7_1582ab  
राज्ञः कुलं श्रियं प्राणान्नादग्ध्वा विनिवर्तते ॥ KRT_7_1582cd  
दग्ध्वाथ राजधानीं तामञ्चलो डामरान्वितः । KRT_7_1583ab  
अत्यक्तसैन्यं वीक्ष्यारिं पारमेवातरत्पुनः ॥ KRT_7_1583cd  
ततो युद्ध्वा मर्तुमिच्छन्निन्ये राजाकुलात्मताम् । KRT_7_1584ab  
उच्चावचैर्मतिद्वैधैः पदातीनां क्षणे क्षणे ॥ KRT_7_1584cd  
गच्छन्ननतपालादिराजपुत्रधिया मृधम् । KRT_7_1585ab  
दण्डनायकवाक्येन न्यषिध्यत पदे पदे ॥ KRT_7_1585cd  
युध्यस्व लोहरं वापि याहीत्यूचे च[^1586-1] चण्णकः । KRT_7_1586ab  
प्रयोगस्योत्तरं पक्षः प्रत्यभान्नाग्रिमः पुनः ॥ KRT_7_1586cd  

[^1572-1]: Emended; A ॰स्तदा ज्ञात्वा.  

[^1576-1]: Emended; A ॰स्तोमसित॰.  

[^1577-1]: Emended; A वसत्वदृश्ये.  

[^1578-1]: Emended; A ॰वेशाः.  

[^1580-1]: Emended; A ॰श्रूयन्त.  

[^1586-1]: च wanting in A; supplied with R C.  

[page 163]  



वार्तामबुद्ध्वा पुत्रस्य नृपतिर्व्याकुलीभवन् । KRT_7_1587ab  
पदवीं भोजदेवस्य याहीत्याह स्म चण्णकम् ॥ KRT_7_1587cd  
प्रयागमात्रानुचरो राजन्संपत्स्यसे क्षणात् । KRT_7_1588ab  
तस्मान्मामपि मा त्याक्षीरित्यूचे तं स निःश्वसन् ॥ KRT_7_1588cd  
सोन्तर्बाष्पस्तं बभाषे निर्द्रोहोसीति कथ्यते । KRT_7_1589ab  
त्वयाप्यस्मिन्क्षणे कस्मात्तस्मादुल्लङ्घ्यते वचः ॥ KRT_7_1589cd  
विना पुत्रं न पश्यामि सार्केपि दिवसे दिशः । KRT_7_1590ab  
त्वं तस्मिन्नङ्कसंवृद्धे न मन्युं कर्तुमर्हसि ॥ KRT_7_1590cd  
अश्वनिमित्तं कलहस्तेष्वेव दिवसेष्वभूत् । KRT_7_1591ab  
मन्त्रिणो राजपुत्रेण तेन तस्याभिमानिना ॥ KRT_7_1591cd  
गिरा प्रभोरुपालब्धस्तदागूरणगर्भया । KRT_7_1592ab  
स लज्जानम्रवदनो राजपुत्रानुसार्यगात् ॥ KRT_7_1592cd  
पञ्चाशताश्ववारैः स भ्रातृभृत्यादिभिः समम् । KRT_7_1593ab  
उत्तीर्णः सरितः पारमात्मना पञ्चमोभवत् ॥ KRT_7_1593cd  
भ्रातृद्वयेश्ववारे[^1594-1] च शेषाराजात्मजे[^1594-2] पथि । KRT_7_1594ab  
हताश्वे ततिते सोभूद्धनकेनान्वितो भ्रमन् ॥ KRT_7_1594cd  
अनाप्तवन्राजसूनोर्वार्तां वा वर्त्मनाप्यटन् । KRT_7_1595ab  
गलितेहनि संप्राप वितस्तासिन्धुसंवमम् ॥ KRT_7_1595cd  
एवमाप्तान्परान्पुत्रमन्वेटुं प्राहिणोन्नृपः । KRT_7_1596ab  
अन्येपि तन्मिषं लब्ध्वा तस्य पार्श्ववाचलन् ॥ KRT_7_1596cd  
उत्कोचादायिना क्रुद्धं राजपुर्यादिविग्रहे । KRT_7_1597ab  
योग्यानसहता भूत्यान्निःसारः[^1597-1] कटकः कृतः ॥ KRT_7_1597cd  
लोहरप्रस्थितौ विघ्नं राजा[^1598-1] पुत्रस्य कारितः । KRT_7_1598ab  
प्रवेशितः पुरं वैरी राज्यन्यन्याहवाकुले ॥ KRT_7_1598cd  
सर्वस्वध्वंसिना येन स एव नृपतेरभूत् । KRT_7_1599ab  
तताप्युचितकर्तव्यनिषेद्धा दण्डनायकः ॥ तिलकम्॥[^1599-1] KRT_7_1599cd  
राज्ञः कृत्स्नावसन्नस्य शृण्वतो बहुमन्त्रितम् । KRT_7_1600ab  
नैकत्र रूढिः कर्तव्ये क्वाप्यधीरधियोभवत् ॥ KRT_7_1600cd  
सर्वैर्यथा निखिलरन्ध्रमुखेन वंशः संपूरितो न खलु शब्दमपाकरोति । KRT_7_1601ab  
तैस्तैस्तथा बहुपथप्रचयेन मन्त्रः संपक्ल्पितः किल न निश्चयमभुपैति ॥ KRT_7_1601cd  
भाग्यक्षयस्यैतदेव लक्षणं प्राकृतोपि यत् । KRT_7_1602ab  
अपृष्टः कथयेद्धार्ष्ट्यान्मन्त्रं स्वहृदयोचितम् ॥ KRT_7_1602cd  
त्रैलोक्यनाम्ना सूतेन शंसता दण्डनायकम् । KRT_7_1603ab  
निरोध्य वल्गामित्यूचे भूयः क्ष्माभृद्रणोन्मुखः ॥ KRT_7_1603cd  
एकाङ्गैः साश्ववारैः प्राग्जिगाय त्वत्पितामहः[^1604-1] । KRT_7_1604ab  
तद्गच्छामोक्षपटलोपान्तं तत्संग्रहेच्छया ॥ KRT_7_1604cd  
पदातिप्रायसैन्यांस्तान्निहन्मः संहताaन्रिपून् । KRT_7_1605ab  
पश्चान्निपत्य तैः साकं श्येना इव विहंगमान् ॥ KRT_7_1605cd  
ततश्चिचलिषावेव राज्ञि तत्कटको दिशः । KRT_7_1606ab  
सवृष्ट्यमबुहतो रङ्गप्रेक्षिलोक इवागमत् ॥ KRT_7_1606cd  
पारेवितस्तां प्राप्तेभ्यः पाथेयायात्मजन्मनः । KRT_7_1607ab  
स शेयाराजजन्मभ्यो[^1607-1] रत्नग्रैवेयकाद्यदात् ॥ KRT_7_1607cd  
श्रारामिकैस्तैः संप्राप्ते राजचिह्ने क्षणादिव । KRT_7_1608ab  
तेजःस्फारोर्जितो राजा गतश्रीर्ददृशे जनैः ॥ KRT_7_1608cd  
पदे पदे भ्रश्यमानसैन्योक्षपटलादिषु । KRT_7_1609ab  
स्थानेषु चाभ्रमीत्कश्चिन्न च तस्यापदन्तिकम् ॥ KRT_7_1609cd  
संश्रयार्थ्यथ बभ्राम सायं वेश्मानि मन्त्रिणाम् । KRT_7_1610ab  
प्रवेशं प्रददौ चास्य न कोपि द्वारि तस्थुषः ॥ KRT_7_1610cd  
प्रायोपवेशकुशलाः शक्तास्त्वन्ते न कुत्रचित् । KRT_7_1611ab  
मिथ्यासंभावनाभूमिर्भूपानां ब्रह्मबन्धवः ॥ KRT_7_1611cd  
ये केपि देशे सन्त्यस्मिंस्तद्गेहेष्वास्थया भ्रमन् । KRT_7_1612ab  
प्रविविक्षुर्गृहान्प्राप कपिलाख्यस्य मन्त्रिणः ॥ KRT_7_1612cd  
तस्मिंस्ल्लोहरकोट्टस्थे तत्पत्न्या स्थातुमर्थितः । KRT_7_1613ab  
नौभिश्च कोट्टं गन्तुं न प्राविक्षद्दैवमोहितः ॥ KRT_7_1613cd  

[^1594-1]: Emended; A भ्रातृद्वारे.  

[^1594-2]: Thus A; cf. vii. 1607.  

[^1597-1]: Emended; A ॰न्निसारः.  

[^1598-1]: Emended A राजपुत्रस्य. Cf. vii.1453  

.  

[^1599-1]: A1 writes here 3 instead of तिलकम्.  

[^1604-1]: Emended; A प्राग्जगायन्तत्सिता॰ C ॰गाय तत्पिता॰.  

[^1607-1]: A1 शेया-- राजन्मभ्यो; ज subsequently supplied by A1 or later hand; or but comp. शेषा राजात्मजे. vii.1594.  

[page 164]  



आर्तस्य तस्य तत्पुत्रैः पितृवद्द्रोहकारिभिः । KRT_7_1614ab  
ऋणकैरुत्तमर्णस्य स्वं निःस्वैरिव गोपितः ॥ KRT_7_1614cd  
सदोषोस्मीति सोज्ञासीत्स्वयम् शृण्वन्विगर्हणाम् । KRT_7_1615ab  
तदैव गोपिताशेषकृत्यो दुर्मन्त्रिभिः पुरा ॥ KRT_7_1615cd  
गृहीतसर्वनैराश्यः पार्श्वस्येष्वप्यविश्वसन् । KRT_7_1616ab  
अभूत्प्रद्युम्नमुत्तीर्णो नितरां विरलानुगः ॥ KRT_7_1616cd  
प्रख्यापयन्तः संभूतिं षट्त्रिंशति कुलेषु ये । KRT_7_1617ab  
तेजस्विनो भास्वतोपि सहन्ते नोच्चकैः स्थितिम् ॥ KRT_7_1617cd  
तेप्यन्तेनन्तपालाद्या राजपुत्रास्तमत्यजन् । KRT_7_1618ab  
सान्द्रतां दधति ध्वान्ते स्थगिताश्वाः पदे पदे ॥ KRT_7_1618cd  
वाहनाज्जोहिलमठोपान्तं प्राप्यावतीर्णवान् । KRT_7_1619ab  
स दण्डनायकेनापि तत्यजे सानुजन्मना[^1619-1] ॥ KRT_7_1619cd  
इहास्मच्छ्वशुरावासस्तत्र वस्तुमिमां निशम्[^1620-1] । KRT_7_1620ab  
वीक्ष्य ते स्थानमेष्यामीत्युक्त्वा व्याजेन सोचलत् ॥ KRT_7_1620cd  
यियासोरनुजं तस्य पाथेयार्थं प्रयागकः । KRT_7_1621ab  
ययाचेङ्गदमस्मै स प्रादात्सक्तून्न तत्पुनः[^1621-1] ॥ KRT_7_1621cd  
एकांशुकावशेषश्रीस्ततो वा शेषजीवितः । KRT_7_1622ab  
प्रयागाशेषानुचरो नृपतिः समपद्यत ॥ KRT_7_1622cd  
सूदश्चप्पकभृत्यस्य जेलकाख्यस्य तत्क्षणम् । KRT_7_1623ab  
मुक्तो नामान्तिकं प्राप्तो नृपतेराप्ततामगात् ॥ KRT_7_1623cd  
उदीपविहितैः खातैरग्रे दुःसंचरा क्षितिः । KRT_7_1624ab  
भ्राम्यतस्तानुवाचेति नारी काचिद्गुहान्तरात् ॥ KRT_7_1624cd  
ततस्तीरे वितस्ताया निषण्णेस्मिन्प्रयागकः । KRT_7_1625ab  
गन्तुं जयपुरं कोट्टमाजुहाव स नाविकान् ॥ KRT_7_1625cd  
स हि प्राक्संविदं चक्रे तत्रत्यैः सह शस्त्रिभिः । KRT_7_1626ab  
नृपं प्रेयाश्रयं नेतुं भीमादेवस्य[^1626-1] मन्दिरम् ॥ KRT_7_1626cd  
उच्चलाश्रयिणाप्यूचे भीमादेवेन येन सः । KRT_7_1627ab  
राज्ञोनुगो गमिष्यामि प्रविष्टस्योपवेशनम् ॥ KRT_7_1627cd  
नौचरैराहृतां नावमारुरोह न भूपतिः । KRT_7_1628ab  
नाशोन्मुखः समासन्नदृष्टिपातभयाकुलः ॥ KRT_7_1628cd  
पर्यापतत्कालकरस्थभोगिसंदर्शनेनेव मतिप्रदीपः । KRT_7_1629ab  
क्षिप्रं प्रशान्त्युन्मुखतामुपैति विनाशकालेषु शरीरभाजाम् ॥ KRT_7_1629cd  
तस्मिन्द्रोहसुभिक्षेपि यस्य मानवतः परम् । KRT_7_1630ab  
अनन्यालोकिनी दृष्टिर्भेजे कुलवधूव्रतम् ॥ KRT_7_1630cd  
नीलाश्वीयः स बिम्बाख्यो डामरोमिलितोहितैः[^1631-1] । KRT_7_1631ab  
तदापि प्रययौ राज्ञो विस्मृतिं संश्रयार्थिनः ॥ युगलम्॥ KRT_7_1631cd  
ततः प्रावर्तत त्यक्तुं वारि वारिमुचां गणः । KRT_7_1632ab  
क्ष्मामिव क्षालयितुं द्रोहस्पर्शेन दूषिताम् ॥ KRT_7_1632cd  
भूर्निर्जना वृष्टिपातस्तमिश्रा दुःसहायिता[^1633-1] । KRT_7_1633ab  
वैरिभीतिरिति प्राभूत्किं किं तस्य न दुःखदम् ॥ KRT_7_1633cd  
इति वृत्तानुरोधेन धिग्दुष्कर्मविधायिनाम् । KRT_7_1634ab  
अस्मर्तव्यमपि व्यक्तं नाम पाहिष्यतेधुना ॥ KRT_7_1634cd  
सोमानानदाभिधानस्य पूज्याः सिद्धस्य देवताः । KRT_7_1635ab  
सोमेश्वराभिधाः सन्ति काश्चित्पितृवनान्तरे[^1635-1] ॥ KRT_7_1635cd  
तल्लाञ्छिताङ्गना तुङ्गतरुप्रच्छन्नवाटिका । KRT_7_1636ab  
अभूद्गुणाभिधानस्य[^1636-1] कुटी क्षुद्रतपस्विनः ॥ KRT_7_1636cd  
वारस्त्रिया[^1637-1] स विरहभुजंगीतिप्रसिद्ध्या । KRT_7_1637ab  
भिश्चाख्यया समं भेजे चेष्टितं कुट्टिनोचितम् ॥ KRT_7_1637cd  
तस्य प्रतापगौरीशदेवागारान्तिकस्थितेः । KRT_7_1638ab  
कुटीं मुक्तेन तां निन्ये क्ष्माभृद्वस्तुं स तां क्षपाम्[^1638-1] ॥ KRT_7_1638cd  
मुक्तमालम्ब्य नृपतिस्तमालम्ब्य प्रयागकः । KRT_7_1639ab  
यान्ति स्म विद्युद्द्योतेन क्ष्मां पश्यन्तोन्तरान्तरा ॥ KRT_7_1639cd  
निरुष्णीषोङ्गसंस्यूतक्रूतवासाः स्खलन्नृपः । KRT_7_1640ab  
स तां प्रयागमुक्ताभ्यां कथंचित्प्रापितः कुटीम् ॥ KRT_7_1640cd  

[^1618-1]: A1 writes here 3(instead of युग्मम्?).  

[^1619-1]: Emended; A सोनुजन्मना. Cf. vii. 894  

.  

[^1620-1]: Emended; A निजम्.  

[^1621-1]: Emended with C; A तं पुनः.  

[^1626-1]: Emended; A भूमादेवस्य.  

[^1631-1]: Emended; A डामरामि॰.  

[^1633-1]: Thus A.  

[^1635-1]: Thus A3; A1 ॰वनान्तिके.  

[^1636-1]: Thus A3; A1 अभूच्छिन्नाभि॰.  

[^1637-1]: वारस्त्रिया supplied by A3 in space left by A1.  

[^1638-1]: Emended; A क्षमम्.  

[page 165]  



तदा कुमन्त्रिनिष्कृष्टं स व्यापद्वारणक्षमम् । KRT_7_1641ab  
शोचन्सस्मार कन्दर्पं रुद्रं दैत्यमिवोत्पलः ॥ KRT_7_1641cd  
प्राकारमूर्ध्ना मुक्तेन प्रविष्टेन हृतार्गलाम् । KRT_7_1642ab  
नृपः कुटीप्राङ्गनोर्वीं विवेशास्थिततापसाम् ॥ KRT_7_1642cd  
विशतोश्मक्षतः पादस्तस्यासृग्दक्षिणोत्यजत् । KRT_7_1643ab  
मेने तेनानिमित्तेन स मृत्युं समुपस्थितम् ॥ KRT_7_1643cd  
कुद्यामर्गलरुद्धायां निषण्णस्याङ्गने ययौ । KRT_7_1644ab  
रात्रिर्भीतिमतो[^1644-1] भीमा तस्य घोराभ्रमालिनी ॥ KRT_7_1644cd  
पङ्कोपलिप्तः पङ्काङ्कस्थण्डिलस्थो निनाय ताम् । KRT_7_1645ab  
दासकम्बलिकाच्छन्नगात्रो वृष्ट्युत्तरां निशम् ॥ KRT_7_1645cd  
विसस्मारन्तराद्दुःखमासीनप्रचलायितैः । KRT_7_1646ab  
निर्निद्रस्त्वभवच्छ्वभ्राद्भ्रश्यन्निव समाकुलः ॥ KRT_7_1646cd  
कोहं केनाभिभूतोद्य क्व वर्ते कोनुगोधुना । KRT_7_1647ab  
किं कृत्यमिति निर्ध्याय मुहुर्मुहुरकम्पत ॥ KRT_7_1647cd  
हृतं राज्यम् प्रिया दग्धा भ्रष्टः सूनुरबान्धवः । KRT_7_1648ab  
जातोस्म्येकाक्यपाथेयो लुठन्भिक्षाभुजोङ्गने ॥ KRT_7_1648cd  
इत्येकैकं च निर्ध्याय दुःखं नैक्षिष्ट सोपरम् । KRT_7_1649ab  
प्राप्तावसादं शोचन्तमात्मतुल्यं कथास्वपि ॥ युग्मम्॥ KRT_7_1649cd  
भोजस्तु वाजिभिर्द्वित्रैरवशिष्टैः समं व्रजन् । KRT_7_1650ab  
हस्तिकर्णान्तरं प्राप निर्गत्य नगरान्तरात् ॥ KRT_7_1650cd  
व्रजतस्तस्य धीरासीन्नियतं पञ्चषैर्दिनैः । KRT_7_1651ab  
पुनः संप्राप्नुयां राज्यं यदीन्द्रोपि भवेद्रिपुः ॥ KRT_7_1651cd  
गर्भवास इव पौरुषे स्फुरन्किं न कर्म पुरुषश्चिकीर्षति । KRT_7_1652ab  
कर्मवायुरिव संस्पृशन्हठान्मूढमेव कुरुते तु तं विधिः ॥ KRT_7_1652cd  
मातृभिर्दत्तपाथेयं भृत्यं नागेश्वराभिधम् । KRT_7_1653ab  
प्रतीक्षमाणश्चक्रे स रङ्गवाटान्तरे स्थितिम् ॥ KRT_7_1653cd  
शून्ये देवगृहे तत्र तिष्ठञ्श्रुत्वा तमागतम् । KRT_7_1654ab  
स निर्ययौ तेन तस्मिन्निःशङ्कं प्रहृतं पुनः ॥ KRT_7_1654cd  
तत्र प्रादुष्कृतद्रोहे क्षत्रधर्मादविच्युतः । KRT_7_1655ab  
राजपुत्रः स यश्चक्रे न तत्कस्याद्भुतावहम् ॥ KRT_7_1655cd  
स सिंह इव संहारं कृत्वा युधि विरोधिनाम् । KRT_7_1656ab  
अस्राङ्गरागलिप्ताङ्गो वीरशय्यामभूषयत् ॥ KRT_7_1656cd  
भ्रातास्य मातुलापत्यं विपेदे पद्मकाभिधः । KRT_7_1657ab  
खेलो लालितवच्चैव संख्येसंख्यपराक्रमः ॥ KRT_7_1657cd  
मठं सूर्यमतीदेव्याः शर्वर्यामु लोविशत् । KRT_7_1658ab  
भ्राताप्यस्य रणश्रान्तो लवणोत्सात्समाययौ ॥ KRT_7_1658cd  
हतं भोजं श्रुतवतोर्हर्षमात्रे स्थितोe तयोः । KRT_7_1659ab  
मनस्युत्खातशूलेश्रिरेवैका पर्यशिष्यत ॥ KRT_7_1659cd  
प्राप्तमप्राप्तवद्राज्यम् तथापि प्रत्यभात्तयोः । KRT_7_1660ab  
प्रवासे विस्मृते राज्यमुखे लन्धे च कुत्रचित् ॥ KRT_7_1660cd  
प्राह्णे कुतश्चिदानीतो[^1661-1] मुक्तेनान्विष्य तापसः[^1661-1] । KRT_7_1661ab  
प्रणम्य नृपतिं चक्रे स्वकुटीं तां[^1661-1] निरर्गलाम् ॥ KRT_7_1661cd  
तां दंशमशकाकीर्णामास्तीर्णतृणविष्टराम्[^1662-1][^1662-2] । KRT_7_1662ab  
कृताम्बुसेकां मुक्तेन नृपतिः प्राविशत्कुटीम् ॥ KRT_7_1662cd  
यद्गिरा बहुमानोभूच्छ्रुतया भूभुजामपि । KRT_7_1663ab  
स भूभृच्चाटुकारित्वं भीतो भिक्षाभुजोप्यगात् ॥ KRT_7_1663cd  
भिक्षाकस्योचितं ग्राम्यमनुदात्तं त्रपावहम् । KRT_7_1664ab  
आलापाभ्यवहाराभ्यां तस्य शृण्वन्स विव्यथे ॥ KRT_7_1664cd  
स भिक्षाकः प्रयागेन विक्रयायाधरांशुकम् । KRT_7_1665ab  
निजं दत्त्वा विससृजे विपणिं भोज्यसिद्धये ॥ KRT_7_1665cd  
कदुक्तिः कटुवागग्रे परोक्षं भेदभीतिकृत् । KRT_7_1666ab  
कुतपसो दौस्थ्यहेतुर्नृपस्यारिर्यथाप्यभूत् ॥ KRT_7_1666cd  
मध्याह्ने स्कन्धविन्यस्तभोज्यभाण्डकरण्डिका । KRT_7_1667ab  
तपस्विन्याप्यथानिन्ये तेन क्षुद्रतपस्विना ॥ KRT_7_1667cd  
भृत्यभिक्षाकयोः पूर्वं स्त्रिया अप्यथ पार्थिवः । KRT_7_1668ab  
स्वं वीक्ष्य गोचरीभूतं निराशो जीवितेभवत् ॥ KRT_7_1668cd  

[^1644-1]: Emended with C; A ॰र्भीतिवतो.  

[^1661-1]: प्राह्ने कुतश्चि, पसः, चक्रे स्वकुटीं तां, supplied by A3 in space left by A1.  

[^1662-1]: Thus corr. by A2 from A1 चाधम॰.  

[^1662-2]: Emended; A ॰मषका॰.  

[page 166]  



तेन प्रयागोपहृतं भोज्यं तदनुरोधतः । KRT_7_1669ab  
स्पृटमेव न भुक्तं तु तीव्रदुःखोल्बणात्मना ॥ KRT_7_1669cd  
का वार्तेति प्रयागेन प्राङ्गनस्थेन पृष्टया । KRT_7_1670ab  
तापस्या ग्राम्यया व्यक्तमुक्तो भोजवधस्ततः ॥ KRT_7_1670cd  
मिथ्यैतदिति तेनाथ[^1671-1] कथ्यमानोपि पार्थिवः । KRT_7_1671ab  
श्रुतिं तामङ्गशकुनं परीक्ष्याबुद्ध नान्यथा ॥ KRT_7_1671cd  
नारोहति गिरं शत्रोरप्रियाख्यायिनोपि यत । KRT_7_1672ab  
तस्य संववqते दुःखं निमग्नस्य तदापदि ॥ KRT_7_1672cd  
स शोचन्नात्मजं बाल्ये नीत्यै यां यन्त्रणां व्यधात् । KRT_7_1673ab  
आजन्मदुःखदायित्वं मेन तस्यात्मनस्तया[^1673-1] ॥ KRT_7_1673cd  
हतः स समरे वृत्त्या प्रवीरस्पृहणीयया । KRT_7_1674ab  
जज्ञे तेनातिवात्सल्यादङ्कशायीव घातिनः ॥ KRT_7_1674cd  
गात्रेषु हारान्पुत्रस्य यौवनव्यूढवक्षसि । KRT_7_1675ab  
पश्यन्नात्मनि संकल्पैर्विह्वलः सोकृताशिषः ॥ KRT_7_1675cd  
रक्षणीयो हतो[^1676-1] बालो वृद्धस्त्वेवं स्वजीवितम् । KRT_7_1676ab  
रक्षाम्यनुचिताचारैर्जिह्रायेति[^1676-2][^1676-3] स चिन्तयन् ॥ KRT_7_1676cd  
एवं स पुत्रशोकेन धृतावाच्यव्यथो व्यथन् । KRT_7_1677ab  
निनाय तापसावासे द्वितीयामपि यामिनीम् ॥ KRT_7_1677cd  
कृतार्थनः प्रयागेन प्रयातुं भगवन्मठम् । KRT_7_1678ab  
शोकहारितधी रात्रौ न संकल्पमपि व्यधात् ॥ KRT_7_1678cd  
लम्बेन्दुवदनसान्द्रावश्यायाम्भोस्रुवर्षिणी[^1679-1][^1679-2] । KRT_7_1679ab  
रथाङ्गाक्रन्दिनी रात्रिः सशोकेवाथ सागमत् ॥ KRT_7_1679cd  
क्षुत्पिपासापरिक्षामं प्रभुं वीक्ष्य स तापसः । KRT_7_1680ab  
प्रार्थ्यते स्म प्रयागेन प्रातर्भोक्तव्यसिद्धये ॥ KRT_7_1680cd  
उपनिन्ये विनिर्गत्य प्रविष्टस्तापसस्तयोः । KRT_7_1681ab  
सव्यञ्जनाम्नपूर्णे द्वे पात्रे ॰ ॰ क्षणात्पुरः[^1681-1] ॥ KRT_7_1681cd  
कस्यापि गृहिणो यागोत्सवादेते मयाहृते । KRT_7_1682ab  
तस्मिन्नित्युक्तवत्यूचे विनिश्वस्य प्रयागकः ॥ KRT_7_1682cd  
राजन्स्वामिवियोगेस्मिन्पश्य लोकस्य सुस्थताम् । KRT_7_1683ab  
स तं जगाद विहसन्किं मूढ उव भाषसे ॥ KRT_7_1683cd  
यो गतो गत एवासौ तत्क्षत्या नापरः क्षतः । KRT_7_1684ab  
सर्वो निजसुखापेक्षी न किंचित्कोपि शोचति ॥ KRT_7_1684cd  
लोकैकचक्षुषि गते परलोकमर्के लोकः स्वपित्यखिल एव सुखं गृहेषु । KRT_7_1685ab  
कोन्यो विचिन्तयितुमर्हति विश्वमेतत्तिष्ठेन्मया विरहमेत्य कथं किलेति ॥ KRT_7_1685cd  
पुत्रस्य स्नेहविश्वासः पूर्वमास्त[^1686-1] क्षये श्रुते । KRT_7_1686ab  
यथैकः प्रभवेन्नान्यस्तथा स्नेहोपि देहिनः ॥ KRT_7_1686cd  
अहमेव हतं पुत्रं श्रुत्वा जीवितजीवितम् । KRT_7_1687ab  
तिष्ठामि स्वस्थवद्यत्र तत्रान्यो निन्द्यतां कथम् ॥ KRT_7_1687cd  
इत्युक्त्वा विरते राज्ञि पुनर्गूढं प्रयागकः । KRT_7_1688ab  
प्रैरयत्तापसं[^1688-1] भोज्यं कर्तुं ते भाजते त्यजन् ॥ KRT_7_1688cd  
ह्यस्तनव्ययशिष्टं मे पर्याप्तं नास्ति चेतनम् । KRT_7_1689ab  
यते तथापीयुक्त्वा स सखेद इव निर्ययौ ॥ KRT_7_1689cd  
गोप्यं रहस्यभणितमत्यल्पहृदयातिथि । KRT_7_1690ab  
अमृतं पारतमिव नाल्पसत्त्वैः सुदुर्जरम् ॥ KRT_7_1690cd  
कुल्यो मनोरथो नाम विप्रस्य वनवासिनः । KRT_7_1691ab  
सुजृत्तपस्विनस्तस्य तां कथामुपलब्धवान् ॥ KRT_7_1691cd  
राज्ञः संदर्श्य दायादं भवावो भूतिभाजनम् । KRT_7_1692ab  
इत्युक्त्वा तेन निन्ये स द्रोग्धृतां[^1692-1] क्षुद्रतापसः ॥ KRT_7_1692cd  
जज्ञे भृत्येन गर्ह्येण जातः सोन्त्येन केनचित् । KRT_7_1693ab  
सदृशं यत्सदसतोर्ज्ञापकं जन्मकर्मणोः ॥ KRT_7_1693cd  
इल्लाराजस्तां प्रवृत्तिं बुद्ध्वा ताभ्यां न्यवेदयत् । KRT_7_1694ab  
उच्चलाय समादिक्षत्कार्ये तत्र तमेव सः ॥ KRT_7_1694cd  

[^1671-1]: Emended; A तेनार्ध.  

[^1673-1]: स्तया supplied by A3 in space left by A1.  

[^1676-1]: Thus corr. by A3 from A1 ह्नुतो.  

[^1676-2]: रक्ष्याम्यनु and ताचारै supplied by A3 in space left by A1.  

[^1679-1]: Thus corr. by later hand from A1 ॰वदना.  

[^1679-2]: Emended with C; A ॰श्यायोम्भो॰.  

[^1681-1]: Two aksharas wanting in fourth ; the lacuna not marked in A; C तद्वीक्षणात्पुरः.  

[^1686-1]: Thus A1; A3 पूर्वमाप्तक्षये.  

[^1688-1]: प्रैरयत्तापसं supplied by A3 in space left by A1.  

[^1692-1]: Emended; A दोग्धृतां.  

[page 167]  



केचित्तु भूतिभिश्चाख्यमिल्लाराजोपसर्पणे[^1695-1] । KRT_7_1695ab  
कायस्थं कारणं प्राहुस्तयोस्तापसविप्रयोः ॥ KRT_7_1695cd  
वार्ता वेदवगीतेयं सुबहुश्रोत्रसंकुले । KRT_7_1696ab  
काले तद्भृत्यपाशस्य तस्यैव द्रोहमुख्यता ॥ KRT_7_1696cd  
श्वपाकस्कन्धमारूढो लब्ध्वा तास्ता विमाननाः । KRT_7_1697ab  
विपेदे यत्स कारायां युक्तं तत्तस्य कर्मणः ॥ KRT_7_1697cd  
क्षुत्तप्तो हर्षदेवस्तु प्रयोगेनार्थितोसकृत् । KRT_7_1698ab  
प्रत्यग्रे पुत्रशोकेपि भोजनायाकरोन्मनः ॥ KRT_7_1698cd  
गृहीतभोजनं जानन्प्राप्तं प्राप्तं स तापसम् । KRT_7_1699ab  
तमोरेर्बहिरैक्षिष्ट नीडाच्छिशुरिवाण्डजः ॥ KRT_7_1699cd  
अपश्यच्च कुटीं कृत्स्नां वेष्टितामेत्य शस्त्रिभिः । KRT_7_1700ab  
शुश्राव चाङ्गनद्वाराद्वार्यमाणार्गलाद्ध्वनिम् ॥ KRT_7_1700cd  
जानञ्जातं ततो द्रोहमङ्गनात्तापसाधमम् । KRT_7_1701ab  
सशस्त्रिणं मुक्तमेहीत्याह्वयन्तं व्यलोकयत् ॥ KRT_7_1701cd  
मुक्तं विसृज्य कृत्वा च द्वारमुद्घाटितारारि । KRT_7_1702ab  
त्यक्तभीरादधे लघ्वीं क्षुरिकामन्तिकस्थिताम् ॥ KRT_7_1702cd  
एकस्तत्सविधं क्रूरः साहसाहंक्रियेन्मदः । KRT_7_1703ab  
आरुरोहाथ कृष्टासिधेनुः कवचितो भटः ॥ KRT_7_1703cd  
तं राजा संकटकुटीरुद्धायामोष्यपातयत्[^1704-1] । KRT_7_1704ab  
क्षितौ व्यायामकुशलो नावधीत्कृत्पया पुनः ॥ KRT_7_1704cd  
पतितेन हतेनार्थो वराकेणामुना न मे । KRT_7_1705ab  
इत्तूचे दुरहंकारग्रस्तस्तस्मिन्नपि क्षणे ॥ KRT_7_1705cd  
नीध्रमुत्पाद्य निपतन्नेकोन्योप्युत्पतन्भटः । KRT_7_1706ab  
भयाद्भूमौ न्यपततां तंविलोक्योद्यतायुधम् ॥ KRT_7_1706cd  
पृष्टे पूर्वं प्रविष्टस्य[^1707-1] तिष्ठन्स्थानकनिष्ठुरः । KRT_7_1707ab  
स रुरोरिव चामुण्डा रेजे दण्डाकृतिः क्षणम् ॥ KRT_7_1707cd  
न सिंहनादैर्नो भेरीतूर्यघोषैर्न वोन्मदैः । KRT_7_1708ab  
शस्त्रशब्दैः स शुशुभे भूपस्यान्तक्षणे रणः ॥ KRT_7_1708cd  
आखोर्भाण्डप्रवेशस्य विडाला इव डामराः । KRT_7_1709ab  
परं प्रवेशितास्तस्य निःशब्दं शस्त्रिणः कुटीम् ॥ KRT_7_1709cd  
अथान्यो नीध्रमार्गेण संप्रविष्टः प्रयागकम् । KRT_7_1710ab  
हत्वादोष्णि च शीर्षे च राजानं समुपाद्रवत् ॥ KRT_7_1710cd  
राज्ञः प्रहरतः शस्त्रं वञ्चयित्वा स शस्त्रभृत् । KRT_7_1711ab  
वक्षसि क्षुरिकाघातद्वयं प्रादात्कृतत्वरः ॥ KRT_7_1711cd  
वर्णान्महेश्वरेत्येनान्द्विरुक्त्वा गतजीवितः । KRT_7_1712ab  
पपात निहतो भूमौ छिन्नमूल इव द्रुमः ॥ KRT_7_1712cd  
पलाय्य संप्रविशतो योग्यश्चौरस्य यादृशः । KRT_7_1713ab  
चक्रवर्त्यपि स प्राप वधं वेश्मनि तादृशम् ॥ KRT_7_1713cd  
नान्यः स इव कालेस्मिन्ददृशे भूतिमान्नृपः । KRT_7_1714ab  
गर्ह्यनिर्हरणत्वं च तस्येवान्यस्य नेक्षितम् ॥ KRT_7_1714cd  
यद्वैकेनैव संग्रामवैमुख्येनोन्नतात्मनः । KRT_7_1715ab  
सर्वप्रकारसुभगं माहात्म्यं तस्य खण्डितम् ॥ KRT_7_1715cd  
नेयबुद्धित्वमेवासीदथ वा तस्य दूषणम् । KRT_7_1716ab  
सर्वक्लेशावहा दोषाः कृत्स्नास्तन्मन्त्रिणां पुनः ॥ KRT_7_1716cd  
द्वाचत्वारिंशतिः[^1717-1] साष्टमासा यस्य वयःसमाः । KRT_7_1717ab  
स शुक्लभास्रपञ्चम्यां हतोब्दे सप्तसप्तते ॥ KRT_7_1717cd  
राजा दुर्योधन इव स्ववंशच्छेदमिच्छता । KRT_7_1718ab  
सोभूज्जातकयोगेन कारितः स्वकुलक्षयम् ॥ KRT_7_1718cd  
तस्यासन्क्ष्मार्कजौ जीवबुधौ शुक्रोष्णगू[^1719-2] शशी । KRT_7_1719ab  
तनयामित्रजामित्रखेषु कर्कटजन्मनः[^1719-3] ॥ KRT_7_1719cd  

[^1695-1]: Emended; A भूमिश्चा॰. Cf. viii. 94.  

[^1704-1]: Emended; A संकटी कु॰.  

[^1707-1]: Emended with C; A प्रविष्ट.  

[^1717-1]: Emended; A द्वाचत्वारिंशतः.  

[^1719-1]: Emended; A तस्यासी क्ष्मा॰.  

[^1719-2]: Emended with C; A ॰ष्णगी.  

[^1719-3]: A2 explains this verse by the following janmachakra: कं । सिं । क । मि । वृ । मे चं । मी । कुं । म सू शु । ध्ं बु जी । वृं भौ श । तुं ।  

[page 168]  



चन्द्रदैत्येज्यपापेषु[^1720-1] खमदात्मजगेषु यत् । KRT_7_1720ab  
आहुः सुसंहिताकाराः कौरवादीन्कुलान्तकान् ॥ KRT_7_1720cd  
निर्ब्रह्मण्यो जनः कृत्स्नो देशेस्मिन्वैर्णोन्तिकम् । KRT_7_1721ab  
दस्योरिव शिरश्छित्वा स्वामिनोपि निनाय तत् ॥ KRT_7_1721cd  
तस्योत्तमाङ्गे भूभर्तुश्छिद्यमाने ससागरा । KRT_7_1722ab  
चकम्पे भूर्निरभ्रापि द्यौर्वृष्टिं महतीं जहौ ॥ KRT_7_1722cd  
तन्मुण्डे लगुडारूढे यदयुक्तं जनो व्यधात् । KRT_7_1723ab  
अब्न्हूत्तेनाभिशापेन सोग्रे दीर्घोपसर्गभाक् ॥ KRT_7_1723cd  
मण्डले देवबिम्बानां यथामुष्मिन्विपाटनम् । KRT_7_1724ab  
तथा नवं प्रववृते भूपतेर्मुण्डखण्डनम् ॥ KRT_7_1724cd  
नैक्षिष्ट तच्छिरः प्राप्तमौचित्यादुच्चलो नृपः । KRT_7_1725ab  
भूत्वा चिरमुदस्रुस्तु कारयामास वह्निसात् ॥ KRT_7_1725cd  
धिक्क्षष्टं तस्करस्येव तादृशश्चक्रवर्तिनः । KRT_7_1726ab  
नोच्चलाज्ञां विना प्राप्ता शरीरेणान्तसत्क्रिया ॥ KRT_7_1726cd  
भृत्यत्यक्तो नष्टवंशो गौरकाख्येन केनचित् । KRT_7_1727ab  
स काष्ठागारिणा चक्रे नग्नोनाथ इवाग्निसात् ॥ KRT_7_1727cd  
दीर्घो हर्षनृपोदन्तः सोयं कोप्यद्भुतावहः । KRT_7_1728ab  
रामायणस्य नियतं प्रकारो भारतस्य वा ॥ KRT_7_1728cd  
भाग्याम्बुवाहतडितस्तरलाः श्रियस्तास्तच्चावसानविरसं प्रसभोन्नतत्वम् । KRT_7_1729ab  
तत्रापि नैष वत मोहहताशयानां शान्तिं प्रयाति विभवानुभवाभिमानः ॥ KRT_7_1729cd  
तावत्यप्यवरोधिकापरिकरे नैकापि चक्रन्द तं तावत्स्वप्यनुगेषु नानुसृतवान्कोप्यास्त तीर्थे न वा । KRT_7_1730ab  
लोकस्य स्वसुखोपलिप्तमनसो वीक्ष्येति निःस्नेहतां निeवेदं समुपेत्य नाश्रयति धिक्स्वान्तं वनान्ते रतिम् ॥ KRT_7_1730cd  
नादौ किंचिद्भवति नियतं यच्च पश्चान्न किंचिन्मध्येकस्मात्सपदि घटयन्सौस्थ्यानुरोधम् । KRT_7_1731ab  
निःशीर्षाङ्घ्रीर्नट इव मुहुः कोपि जन्तुर्नटित्वा नो जानीमो भवजवनिकान्तर्हितः क्व प्रयाति ॥ KRT_7_1731cd  
श्रीः सातवाहनकुलेकृत[^1732-1] कान्तिराजवंशे[^1732-2] त्यजन्त्युदयराजकुले प्रतिष्ठाम् । KRT_7_1732ab  
शृङ्गं दुरैर्विरहितं जहती हिमाद्रेर्दिव्ये तटे सुरगिरेरिव वासरश्रीः ॥ KRT_7_1732cd  


इति काश्मीरिकमहामात्यचण्पकप्रभुसूनोः कल्हणस्य कवेः कृतौ राजतरङ्गिण्यां सप्तमस्तरङ्गः ॥ समाष्टानवतावस्यां त्र्यहोनायां महीभुजः । षडत्रोदयराजस्य वंशे जाताः प्रकीर्तिताः ॥ राजानः 6 श्लोकाः 1723[^col-1] ॥  

[^1720-1]: A2 gloss शु.  

[^1732-1]: Emended; A श्रीसात॰.  

[^1732-2]: Emended; A कान्तराज॰. Cf. vii. 1285.  

[^col-1]: Thus A1, perhaps for 1732. A1 adds here लिखितश्चैष मया राजानकरत्नकण्ठेन.  

[page 169]  


