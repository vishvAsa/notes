+++
title = "०८"

+++
॥ अष्टमस्तरङ्गः ॥  

ओं नमो विघ्नहर्त्रे ।  
प्रौढाः कञ्चुकिनो जरद्वरवृषः कुब्जस्तुषारद्युतिर्नित्याप्तोपि बहिष्कृतः परिकरः सोयं समस्तोप्यहो । KRT_8_0001ab  
अर्धाद्यद्वसतीकृताद्भगवता चारित्रचर्याविदा सा भिद्याद्दुरितं[^0001-1] चराचरगुरोरन्तःपुरं पार्वती ॥ KRT_8_0001cd  
छन्नकोपप्रसादोभूत्कंचित्कालं[^0002-1] नवो नृपः । KRT_8_0002ab  
प्राङ्मन्थादिव पाथोधिरव्यञ्जितविषामृतः ॥ KRT_8_0002cd  
सोदरो डामरौघश्च तस्याभूतां भृशोन्मदौ । KRT_8_0003ab  
मेघस्येव पुरो वातावग्रहौ स्फूर्तिहारिणौ ॥ KRT_8_0003cd  
यत्किंचचविधाय्यासीद्भ्राता यद्यौवनोन्मदः । KRT_8_0004ab  
राज्ञो दुष्प्रक्रिया दौःस्थ्यकरी वात्सल्यशालिनः ॥ KRT_8_0004cd  
सोनिशं हि गजारूढो विकोशासिः[^0005-1] परिभ्रमन् । KRT_8_0005ab  
आत्तसारां महीं पीतरसां रविरिवाकरोत् ॥ KRT_8_0005cd  
एकीभूतानमून्सर्वाण्डामरान्निर्दहाग्निना । KRT_8_0006ab  
इत्युक्तं तेन नोर्वीभृत्सत्त्वैकाग्रो वचोग्रहीत् ॥ KRT_8_0006cd  
दस्यवो मन्त्रिसामन्ता द्वैराज्येच्छुः सहोदरः । KRT_8_0007ab  
भूर्निष्कोशेत्यभूत्किं न भूपतेस्तस्य संकटम् ॥ KRT_8_0007cd  
अधिराज्याभिषेकेण सत्कृत्य भ्रातरं ततः । KRT_8_0008ab  
पातुं लोहरसंबन्धं प्राहिणोन्मण्डलान्तरम् ॥ KRT_8_0008cd  
द्विरदायुधपत्त्यश्वकोशामात्यादि स व्रजन् । KRT_8_0009ab  
विनाय सर्वं वात्सल्यादनिषिद्धोग्रजन्मना ॥ KRT_8_0009cd  
आशङ्क्य कोट्टभृत्येभ्यः प्रवेशे प्रत्यवस्थितिम् । KRT_8_0010ab  
उत्कर्षजं प्रतापाख्यं सह निन्येब्रवीच्च तान् ॥ KRT_8_0010cd  
कुर्याममुं पृपमहं प्रातिहार्यं समाचरन् । KRT_8_0011ab  
नम्राः स्वभृत्यवत्तस्थुर्भूभुजो भूम्यनन्तराः ॥ KRT_8_0011cd  
दिनानि सप्त संरुद्धे मार्गे तदनुयायिनाम् । KRT_8_0012ab  
गायनः कनको लब्धान्तरो देशान्तरं ययौ ॥ KRT_8_0012cd  
वाराणस्यां विजहता निर्वेदात्तेन जीवितम् । KRT_8_0013ab  
हर्षभूभर्तृभृत्येषु व्यक्तं निन्ये कृतज्ञता ॥ KRT_8_0013cd  
ऊर्ध्वाधिरोहं दाक्षिण्याद्दस्यूनामुच्चलः पुनः । KRT_8_0014ab  
सेवास्मृत्या सुधीः सेहे चन्दनो भोगिनामिव ॥ KRT_8_0014cd  
तथा जनकचन्द्रेण दर्पाद्व्यवहृतं तदा । KRT_8_0015ab  
राजान्ये डामराश्चासन्यथा नष्टप्रभा इव ॥ KRT_8_0015cd  
अभयस्योरशाभर्तुस्तनयायामजीजनत् । KRT_8_0016ab  
राज्ञ्यां विभवमत्यां यं भोजो हर्षनृपात्मजः ॥ KRT_8_0016cd  
जातं मेँतद्द्वित्रिपुत्रानन्तरं[^0017-1] गुरुभिः शिशुम् । KRT_8_0017ab  
आयुष्कामैस्तमाबद्धाभव्यभिक्षाचराभिधम् ॥ KRT_8_0017cd  
व्यब्दमप्यरिसंतानतन्तुत्वेनाप्रियोचितम् । KRT_8_0018ab  
ररक्ष तद्गिरा राजा राज्ञ्याश्चाङ्के समार्पयत्[^0018-1] ॥ तिलकम्॥ KRT_8_0018cd  
तमादाय स्वयं वासौ यावद्राज्येकरोन्मनः । KRT_8_0019ab  
तावद्बभारोङ्गितज्ञो नीतिकौटिल्यमुञ्चलः ॥ KRT_8_0019cd  
तुल्योत्साहासहिष्णुत्वादस्मै कुप्यन्तु डामराः । KRT_8_0020ab  
एष एवातिसत्काराद्यद्वास्तुं विशदाशयः ॥ KRT_8_0020cd  
इति संचिन्त्य स द्वारदित्सां तस्योदघोषयत् । KRT_8_0021ab  
यथा विकारं प्रययुर्भीमादेवादयोखिलाः ॥ KRT_8_0021cd  

[^0001-1]: Thus A1; A2 भिन्द्यादु॰.  

[^0002-1]: Emended; A ॰भूत्किंचित्कालं.  

[^0005-1]: कोशासिः supplied by A3 in space left by A1.  

[^0005-2]: Emended with C; A सूतं.  

[^0018-1]: Emended with C; A समर्पयत्.  

[page 170]  



तेषां यस्य च मात्सर्यं यदा पर्याप्तिमाययौ । KRT_8_0022ab  
तदान्योन्याश्रिता भृत्याः पणं चक्रुर्युयुत्सवः ॥ KRT_8_0022cd  
दिदृक्षुः क्ष्मापतिस्तेषां सेतुपृष्ठे रणं मिथः । KRT_8_0023ab  
वार्यमाणोपि सचिवैरारुरोह चतुष्क्रिकाम् ॥ KRT_8_0023cd  
द्वन्द्वयुद्धे प्रवृत्ते तु डामरैरुभयाश्रितैः । KRT_8_0024ab  
अथ प्रारभ्यताकस्मात्संरब्धैर्दारुणो रणः ॥ KRT_8_0024cd  
सेतुद्वयाध्वना युद्धे लग्ने राज्ञि सरित्तटात् । KRT_8_0025ab  
योधा जनकचन्द्रस्य शरवर्षमवाकिरन् ॥ KRT_8_0025cd  
वान्तः शराः ससीत्कारास्ते स्पृष्टनृपविग्रहाः[^0026-1] । KRT_8_0026ab  
मग्नाः स्तम्भेष्वदृश्यन्त कोपेनेव प्रकम्पिनः ॥ KRT_8_0026cd  
आकृष्य दोर्भ्यां भूपालं बलादिव ततोनुगाः । KRT_8_0027ab  
प्रविष्टा मण्डपद्वारं चक्रिरे निहितार्गलम्[^0027-1] ॥ KRT_8_0027cd  
शस्त्रं जनकचन्द्राद्या भीमादेवादरोपि ते । KRT_8_0028ab  
चतुष्किकायां चकृषुस्ततोन्योन्यं जिघांसवः ॥ KRT_8_0028cd  
तुमुले तत्र शस्त्र्याङ्गं भीमादेवानुगोभिनत् । KRT_8_0029ab  
तीक्ष्णो जनकचन्द्रस्य कालपाशात्मजोर्जुनः ॥ KRT_8_0029cd  
स वीक्ष्य स्वं क्षतं द्रोहं प्रयुक्तं भूभुजा विदन् । KRT_8_0030ab  
पादप्रहारारान्विदधे क्रोधाद्द्वारि नृपौकसः ॥ KRT_8_0030cd  
अभग्ने तत्र संत्रासात्स्नानद्रोण्यन्तरं गतम् । KRT_8_0031ab  
अधावत्कृष्टशस्त्रीको भीमादेवो जिघांसया ॥ KRT_8_0031cd  
स्तम्भछन्नस्तद्विलोक्य तद्गेहगणनापतिः । KRT_8_0032ab  
मध्यं जनकचन्द्रस्य कृपाणेन द्विधा व्यधात् ॥ KRT_8_0032cd  
तस्मिन्हते तदनुजौ गग्गसड्डौ प्रधावितौ । KRT_8_0033ab  
स एव करवालेनालक्षितोकृत विक्षतौ ॥ KRT_8_0033cd  
अवभज्य तरुं वज्रः सुचिरं नावतिष्ठते । KRT_8_0034ab  
उदग्रकर्मा च पुमान्निहत्यात्युन्नतं रिपुम् ॥ KRT_8_0034cd  
स हि द्विभाद्रे तत्राब्दे हर्षान्ताहादनन्तरम् । KRT_8_0035ab  
अन्यूनानतिरिक्तैर्यत्त्रिभिः पक्षैरहन्यत ॥ KRT_8_0035cd  
यद्द्वोपकर्तुरप्येष द्रोहं यत्स्वामिनो व्यधात् । KRT_8_0036ab  
औत्कद्यात्पप्मनस्तस्य क्षिप्रमेव क्षयं ययौ ॥ KRT_8_0036cd  
सान्तस्तोषे कोपशोकावाविष्कुर्वति कृत्रिमौ । KRT_8_0037ab  
भीमादेवः पलायिष्ट गग्गस्तु व्यश्वसीन्नृपे ॥ KRT_8_0037cd  
प्रहिते लोहरं गग्गे स्वमुल्लाघयितुं क्षतम् । KRT_8_0038ab  
त्रस्तास्तेन व्यसृज्यन्त स्वोर्वीरन्येपि डामराः ॥ KRT_8_0038cd  
उपायापकृतैः प्राप्य[^0039-1] राज्यं दस्युभिरुज्झितम् । KRT_8_0039ab  
एवं शनैरवष्ठम्भं भेजे भूपतिरुच्चलः ॥ KRT_8_0039cd  
तेनाथ लब्धस्थैर्येण दिनैरेव जिगीषुणा । KRT_8_0040ab  
त्याजिताः क्रमराज्यान्तर्हयसैन्यादि डामराः ॥ KRT_8_0040cd  
ततो मडवराज्यं स प्रस्थितो विप्रियप्रियान् । KRT_8_0041ab  
डामरान्कालियमुखान्बद्ध्वा शूले व्यपादयत् ॥ KRT_8_0041cd  
इल्लाराजोपि बलवांस्तेन क्रान्तक्षितिः क्रमात् । KRT_8_0042ab  
बलैर्नगर एवोग्रैरवस्कन्देन घातितः ॥ KRT_8_0042cd  
प्राग्जन्मप्रेमसंस्कारादन्तरज्ञतयाथ वा । KRT_8_0043ab  
तस्य पुत्र इव प्रीतिर्गग्ग एव व्यवर्धत ॥ KRT_8_0043cd  
न सेहे नाममात्रं यः कण्ठकानां प्रियप्रजः । KRT_8_0044ab  
नृपो गग्गाय चुक्रोध सापराधाय[^0044-1] न क्वचित् ॥ KRT_8_0044cd  
राज्यारम्भेनुयुक्तेन भीमादेवेन धीमता । KRT_8_0045ab  
उक्ते शुभावहे शिक्षे द्वे स मन्त्रवदस्मरत् ॥ KRT_8_0045cd  
एकया लोकवार्तार्थं प्राह्णात्प्रभृति निर्गतः । KRT_8_0046ab  
बहिरुद्दिश्य बाह्यालीरचारीदादिनक्षयम् ॥ KRT_8_0046cd  
अन्ययोत्थानशीलेन[^0047-1] श्रुत्वा नामापि वैरिणः । KRT_8_0047ab  
अर्धरात्रेपि यात्राभिस्तेनाच्छिद्यत विप्लवः ॥ KRT_8_0047cd  
तस्यैवालुप्तधैर्यस्य राज्ञां मध्ये[^0048-1] मनस्विनः । KRT_8_0048ab  
कार्पण्योपहतं[^0048-2] वृत्तं नाप्यभूदमलीमसम्[^0048-3] ॥ KRT_8_0048cd  
अद्योच्चलसदाचारजाह्न्वीजलमज्जनात् । KRT_8_0049ab  
कुनृपोदीरणोद्भूतो गिरः पाप्मापनेष्यते ॥ KRT_8_0049cd  
तेनानुपचिताङ्गेन प्रायशो विनिवारिताः । KRT_8_0050ab  
अनूरुणेव सदृष्टिध्वंसिनो ध्वान्तसंचयाः ॥ KRT_8_0050cd  

[^0026-1]: स्पृ supplied by A3 in space left by A1.  

[^0027-1]: Emended; A निहिता॰.  

[^0039-1]: Emended; A प्राप्तराज्यं.  

[^0044-1]: Emended; A सापराध न क्वचित्.  

[^0047-1]: Thus A1; corr. byu later hand into अन्यायो॰.  

[^0048-1]: तस्यैवालुप्तधैर्यस्य राज्ञां मध्ये supplied by A3 in space left by A1.  

[^0048-2]: Thus A3; A1 कार्मणापहतं.  

[^0048-3]: Thus A3; A1 नाप्राभूद॰.  

[page 171]  



प्रायोपविष्टप्रमये देहत्यागप्रतिज्ञया । KRT_8_0051ab  
निबद्धया प्रत्यवेक्षां धर्माध्यक्षानकारयत् ॥ KRT_8_0051cd  
निशम्य कृपणस्यार्तं क्रन्दितं तदनिष्टकृत् । KRT_8_0052ab  
बभूव तस्य स्वात्मापि नानिग्राह्यो महात्मनः ॥ KRT_8_0052cd  
कार्यिणो यस्य वा दोषादार्ताक्रन्दितमुद्ययौ[^0053-1] । KRT_8_0053ab  
तस्य स्ववान्धवाक्रन्दैस्तस्मिन्क्रुद्धे शशाम तत् ॥ KRT_8_0053cd  
अबलानुग्रहव्यग्रे तस्मिन्राजनि सर्वतः । KRT_8_0054ab  
वास्तव्या बलिनस्तस्थुरबलास्त्वधिकारिणः ॥ KRT_8_0054cd  
सोश्वेनैकश्चरन्राजेत्यज्ञात्वा कथितं जनैः । KRT_8_0055ab  
यं यं स्वदोषमश्रौषीत्तं तं त्वरितमत्यजत् ॥ KRT_8_0055cd  
येन केनापि संप्राप्तः प्राप्त्युपायेन पार्थिवः । KRT_8_0056ab  
अमोघदर्शनः सोभूत्कल्पवृक्ष इवार्थिनाम् ॥ KRT_8_0056cd  
सुधावर्षी प्रियालापप्रीतिदायैर्जनप्रियः । KRT_8_0057ab  
नाशकत्सेवकांस्त्यक्तुं विश्रम्भभवनेष्वपि[^0057-1] ॥ KRT_8_0057cd  
श्लाघ्यश्रमैः प्रतिकलं तस्य सेवाविधायिभिः । KRT_8_0058ab  
प्राप्तं त्रिचतुरान्वारान्क्षणदास्वपि दर्शनम् ॥ KRT_8_0058cd  
सेव्यमानः सदाक्षिण्यः क्षणेनैव फलप्रदः । KRT_8_0059ab  
कस्यैन्द्रजालिकैरुप्तः शाखीव न बभूव सः ॥ KRT_8_0059cd  
वास्तव्यानां निशम्यार्ति तेन दैत्यनिवारणम् । KRT_8_0060ab  
चक्रे पित्रेव पुत्राणां संत्यक्तेतरकर्मणा ॥ KRT_8_0060cd  
स्वसंचितानि सोन्नानि विक्रीणानोल्पवेतनैः । KRT_8_0061ab  
दुर्भिक्षमुद्गतावेव जघान जनवत्सलः ॥ KRT_8_0061cd  
निवार्य चौर्याचारणात्कृपार्द्रस्तस्करानपि । KRT_8_0062ab  
कोशाध्यक्षान्स विदधच्चकारागर्ह्यजीविकान् ॥ KRT_8_0062cd  
कः संविभाग्यश्छेत्तव्या विपदः कस्य मण्डले । KRT_8_0063ab  
इत्यन्विष्यन्सदैकैकं चारैश्चिन्तापरोभवत् ॥ KRT_8_0063cd  
तस्यैकोप्यर्थनैस्पृह्यं नाम कोपि महान्गुणः । KRT_8_0064ab  
अनुषक्तो गुणैस्तैस्तै राज्ञः पल्लवितोभवत् ॥ KRT_8_0064cd  
स स्थित्यै दण्डयन्दण्ड्यानघाश्लेषभयाद्धनम् । KRT_8_0065ab  
तेषां नादत्त सत्कर्म शुद्धये तांस्त्वकारयत् ॥ KRT_8_0065cd  
प्रस्तुतस्यार्थिने दातुं वस्तु तस्यैकसंख्यया । KRT_8_0066ab  
सहस्रसंख्यया दानश्रद्धागात्पूर्णतां यदि ॥ KRT_8_0066cd  
श्रूयतेर्थी यथा मह्यं देहि देहीति गां वदन् । KRT_8_0067ab  
तथास्मै देहि देहीति वदन्दाता स शुश्रुवे ॥ KRT_8_0067cd  
अनुदात्तं क्षिप्तकालं क्षीणसंख्यमसत्कृतम् । KRT_8_0068ab  
नेतृदूतादिनीतार्धं न तद्दत्तमदृश्यत ॥ KRT_8_0068cd  
उत्सवे दैन्यविज्ञप्तौ रञ्जने कार्यसाधने । KRT_8_0069ab  
आलेख्यलीनशाखीव न सोलभ्यफलोभवत् ॥ KRT_8_0069cd  
उत्सवे शिवरात्र्यादौ जनतां सोसिचद्धनैः । KRT_8_0070ab  
ग्रहयोगे पयःपूरैर्महेन्द्र इव मेदिनीम् ॥ KRT_8_0070cd  
ताम्बूलदानव्यसनं परार्व्योत्सवता तथा । KRT_8_0071ab  
नाभूद्घर्षनृपस्यापि तादृक्तस्यास्त[^0071-1] यादृशी ॥ KRT_8_0071cd  
लोष्टमात्रावशेषेपि लब्धे नृपपदे व्यधात् । KRT_8_0072ab  
स दानविभ्रमांस्तान्ये[^0072-1] धनदेनापि दुष्कराः ॥ KRT_8_0072cd  
निर्माणलोठनैर्धाम्नामजस्रं वाजिनां क्रयैः । KRT_8_0073ab  
काश्मीरिकोपि[^0073-1] चक्रे स न मृत्तस्करसाद्धनम् ॥ KRT_8_0073cd  
अध्वन्यध्वनि योगेन प्राणविन्यासनैस्तथा । KRT_8_0074ab  
बभूव सर्वकृत्यज्ञः सोन्तरात्मेव देहिनाम् ॥ KRT_8_0074cd  
भोगान्राजोचितान्विप्रा भैषज्यं व्याधिपीडिताः । KRT_8_0075ab  
वेतनं वृत्तिहीनाश्च तस्मात्समुपलेभिरे ॥ KRT_8_0075cd  
पित्र्योपरागकेत्वादिदुर्निमित्तोपशान्तिषु[^0076-1] । KRT_8_0076ab  
गोसहस्राश्वहेमादिसंभवैः सोभजद्द्विजान् ॥ KRT_8_0076cd  
नन्दिक्षेत्रे पुरं कृत्स्नं दग्धमुत्पातवह्निना । KRT_8_0077ab  
पूर्वाधिकगुणं तेन नवं राज्ये व्यधीयत ॥ KRT_8_0077cd  
श्रीचक्रधरयोगेशस्वयंभूस्थानयोजनम् । KRT_8_0078ab  
जीर्णोद्धृतिव्यसनिना कृतं तेन सुकर्मणा ॥ KRT_8_0078cd  
हर्षदेवेन यो निन्ये श्रीपरीहासकेशवः । KRT_8_0079ab  
परिहासपुरे तं स नवं नरपतिर्व्यधात् ॥ KRT_8_0079cd  

[^0053-1]: Emended; A दोषादर्ता॰; C दोषाद्दत्ता॰.  

[^0057-1]: A विस्रम्भ॰.  

[^0071-1]: Thus A1; A3 ॰स्यास्तु.  

[^0072-1]: Emended; A ॰विभ्रमास्तान्ये.  

[^0073-1]: Emended; A काश्मीरकोपि.  

[^0076-1]: Emended; A ॰पमार्तिषु.  

[page 172]  



प्राग्वर्णितशुकावल्या भूषितो हर्षनीतया । KRT_8_0080ab  
तेन त्रिभुवनस्वामी निर्लोभेन महीभुजा ॥ KRT_8_0080cd  
जयापीडाहृतं हर्षोत्पाटने प्लुष्टमग्निना । KRT_8_0081ab  
सिंहासनं नवं चक्रे स राज्यककुदं नृपः ॥ KRT_8_0081cd  
लब्ध्वा तदर्धाध्यारोहं भर्तुः प्रेम्णातिदुर्लभम् । KRT_8_0082ab  
सामान्ययापि देवीत्वं जयमत्या न दूषितम् ॥ KRT_8_0082cd  
सा ह्यानृशंस्यमाधुर्यत्यागसत्प्रियतानयैः । KRT_8_0083ab  
शस्तम्भार्तपरित्राणमुख्यैर्भव्याभवद्गुणैः ॥ KRT_8_0083cd  
लब्धभूपालवाल्लभ्या नार्थः क्रोधात्प्रजासु यत् । KRT_8_0084ab  
राक्षस्य इव भङ्गाय लावण्यललिता अपि ॥ KRT_8_0084cd  
प्रियप्रजस्यायमन्यो गुणः सर्वगुनाग्रणीः । KRT_8_0085ab  
उच्चलक्ष्मापतेरासीदर्थनैस्पृह्यशालिनः ॥ KRT_8_0085cd  
जिघांसवः पापकामः परस्वादयिनश्च ताः । KRT_8_0086ab  
रक्षांस्यधिकृता नाम तेभ्यो रक्षेदिमाः प्रजाः ॥ KRT_8_0086cd  
तेनेतिहासिनीं नीतिं श्रद्धानेन सर्वदा । KRT_8_0087ab  
येन संपठता श्लोकं कायस्थोन्मूलनं कृतम् ॥ KRT_8_0087cd  
यत्ते विषूचिकाशूलसंन्यासेभ्यः किलेतरे । KRT_8_0088ab  
घ्नन्त्याशुकारिणो विश्वं प्रजारोगा नियोगिनः ॥ KRT_8_0088cd  
पितरं कर्कटो हन्ति मातरं हन्ति पुत्तिका । KRT_8_0089ab  
हन्ति सर्वं तु कायस्थः कृतघ्नः प्राप्तसंभवः ॥ KRT_8_0089cd  
गुणान्समर्प्य स्फुरता येनैवोत्थाप्यते शठः । KRT_8_0090ab  
वेताल इव कायस्थस्तमेवाहन्ति हेलया ॥ KRT_8_0090cd  
विषवृक्षे नियोगी च यदेवाश्रित्य वर्धते । KRT_8_0091ab  
चित्रं करोति तस्यैव स्थानस्यानभिगम्यताम् ॥ KRT_8_0091cd  
तेन ते क्ष्माभुजा मानक्षतिकार्यनिवारणैः । KRT_8_0092ab  
काराप्रवेशैश्च खलाः शमं नीताः पदे पदे ॥ KRT_8_0092cd  
कार्यान्निवार्य बहुशः सहेलाद्यान्महत्तमान् । KRT_8_0093ab  
भङ्गासूत्रमयं वासः कारायां पर्यधापयत् ॥ KRT_8_0093cd  
स कार्यवेषं हास्स्याय सभार्थं चारणोचितम् । KRT_8_0094ab  
अकारयद्भूतभिंश्च[^0094-1] धावनं डीम्बयोधवत्[^0094-2] ॥ KRT_8_0094cd  
स प्रांशुर्वेष्टितश्मश्रुरुष्णीषेणोत्फलत्पुनः । KRT_8_0095ab  
शूलहस्तः सजानूरुः केषामासीन्न हास्यकृत् ॥ KRT_8_0095cd  
स शीर्षदर्शनं साम्यवादवेश्याविटान्वितम् । KRT_8_0096ab  
प्रियवेश्यं कंचिदग्रे नृत्तवाद्यमकारयत् ॥ KRT_8_0096cd  
बद्ध्वान्यं शकटे नग्रं क्षुरलूनार्धमस्तकम् । KRT_8_0097ab  
अकारयत्सटान्यस्तचीनपिष्टच्छटाङ्कितम् ॥ KRT_8_0097cd  
ते कुम्भवादनैर्मुण्डमण्डनैश्चाङ्किताभिधाः । KRT_8_0098ab  
नियोगिनो भग्नमानाः सर्वतः ख्यातिमाययुः ॥ KRT_8_0098cd  
कार्यभ्रष्टा मलविक्लिन्नक्षीणवस्त्रावगुण्ठनाः । KRT_8_0099ab  
सर्वार्थिनो व्यभाव्यन्त केप्यटन्तः प्रतिक्षपम् ॥ KRT_8_0099cd  
वृथावृद्धाः सुखप्राप्यं पाण्डित्यं भूर्जवत्परे । KRT_8_0100ab  
मत्वा बाला इवाचार्यगृहे प्रारेभिरे श्रुतम् ॥ KRT_8_0100cd  
केप्युच्चैरट्टभिक्षाकाः सादरं स्तोत्रपाठिनः । KRT_8_0101ab  
कृतानुपाठाः स्वापत्यैः प्राह्णे लोकमहासयन् ॥ KRT_8_0101cd  
माता स्वसा सुता भार्या स्वापि कैरप्यकार्यता । KRT_8_0102ab  
सामन्तसेवनं कार्याप्त्यै सुरतसेवया ॥ KRT_8_0102cd  
जातकस्वप्नशकुनसुलक्षणनिरीक्षणम् । KRT_8_0103ab  
कारयद्भिः शठैरन्यैर्गणकाः परिखेदिताः ॥ KRT_8_0103cd  
पिशाचा इव शुष्कास्या रूक्षश्मश्रुकचाः कृशाः । KRT_8_0104ab  
बद्धाः परैर्व्यभाव्यन्त शृङ्खलामुखराङ्घ्रियः ॥ KRT_8_0104cd  
नृपेण कार्यिणां दर्पलिङ्गनाशे विपाटिते । KRT_8_0105ab  
अक्ष्णोर्ज्ञातिपरिज्ञानक्षमत्वं समजायत ॥ KRT_8_0105cd  
भारतस्तवराजादिस्तोत्रपाठमशिश्रियन् । KRT_8_0106ab  
ते दुर्गोत्तारिणीविद्याजपं चोदस्रुलोचनाः ॥ KRT_8_0106cd  
इत्थं दौःस्थ्योदये[^0107-1] दीर्घे मज्जन्तो नित्यदुर्जनाः । KRT_8_0107ab  
तस्मिन्नाजनि कायस्था व्यलोक्यन्त पदे पदे ॥ KRT_8_0107cd  
भिन्नसंधानभूर्यर्थदानभोज्यादिढौकनैः । KRT_8_0108ab  
न हि मोहयितुं शक्ताः प्राज्ञं तं तेन्यराजवत् ॥ KRT_8_0108cd  
तान्प्रजाकण्टकान्दुष्टान्कृतधीरकृतानिशम् । KRT_8_0109ab  
तैस्तैः शुचिभिरध्यक्षैः स विशामीश्वरो वशान् ॥ KRT_8_0109cd  

[^0094-1]: Emended; A ॰डूतभिश्चधा॰.  

[^0094-2]: Emended; A डोम्भ॰.  

[page 173]  



भूतेशस्य यथा पुरी हुतवहप्लुष्टा त्वदाज्ञाबलाद्भूयः स्वां श्रियमाससाद सहसा तद्वत्समस्तामिमाम् । KRT_8_0110ab  
त्वं कायस्थकुटुम्बिकॢप्तिसचिवप्राया -1पञ्चानलीलीढामुच्चलदेवनिर्वृतिसुखस्थित्या पुरीं स्वां क्रियाः ॥ KRT_8_0110cd  
शिवरात्युत्सवे श्लोकममुं[^0111-1] शिवरथाभिधः । KRT_8_0111ab  
विद्वान्पठंस्तेन हठात्सर्वाध्यक्षो व्यधीयत ॥ KRT_8_0111cd  
व्यवहारानभिज्ञोपि कंचित्कालमदीदृशत् । KRT_8_0112ab  
शुचित्वादार्यभाजः स क्रामन्कृतयुगस्थितिम् ॥ KRT_8_0112cd  
शीघ्रदण्डत्वमुच्चण्डतेजसस्तस्य भूपतेः । KRT_8_0113ab  
क्रूरानुद्दिश्य कायस्थान्धीमद्भिर्बह्वमन्यत ॥ KRT_8_0113cd  
न हि क्षुद्राश्वकायस्थपिशाचाविष्टवैरिणाम् । KRT_8_0114ab  
शंसन्त्यन्तरितं दण्डं दण्डनीतिविशारदाः ॥ KRT_8_0114cd  
चिरेण दण्डिता ह्येते कुर्युर्दण्डभयाद्ध्रुवम् । KRT_8_0115ab  
लब्धान्तराः प्राणहरं कृच्छ्रं किंचित्प्रशासितुः ॥ KRT_8_0115cd  
दण्ड्यानां दण्ड्यमानानां पुत्रस्त्रीमित्रबान्धवाः । KRT_8_0116ab  
राज्ञा विचारशीलेन न तेनोपद्रुताः क्वचित् ॥ KRT_8_0116cd  
कर्णेजपांलोष्टधरप्रमुखांस्तेन दुःखदैः । KRT_8_0117ab  
कर्मभिः क्लिश्नताध्वापि पैशुन्यस्य खिलीकृतः ॥ KRT_8_0117cd  
विस्मृतं लब्धराज्यानां पूर्वसंकल्पत्रासनाः । KRT_8_0118ab  
प्रयान्ति प्राप्तजनुषां गर्भवासस्पृहा इव ॥ KRT_8_0118cd  
प्राग्राज्याधिगमात्किंचित्सदसद्यद्व्यचिन्तयत् । KRT_8_0119ab  
राज्ये तन्न विसस्मार जातिस्मर इवोच्चलः ॥ KRT_8_0119cd  
ददर्श शत्रोरद्रोहान्यान्द्रोग्धॄन्वा पुरानुगान् । KRT_8_0120ab  
कर्तव्यानुगुणं तेषां प्रतिपत्तिमदर्शयत् ॥ KRT_8_0120cd  
स्मरेन्नोपपतिः पूर्वपतिद्रोहं कुयोषितः । KRT_8_0121ab  
पूर्वस्वाम्यरितां चाद्य कुभृत्यस्येश्वरो जडः ॥ KRT_8_0121cd  
शेषाहिदेहान्मेदिन्या समं प्रज्ञापि राज्ञ्यभूत् । KRT_8_0122ab  
तस्मिन्परिणता नूनं कृत्याकृत्यविवेक्तरि ॥ KRT_8_0122cd  
तथा ह्येकस्य वणिजो व्यवहर्तुश्च सोभवत् । KRT_8_0123ab  
विवादे संशयं छिन्दन्नेवं स्थेयाद्यगोचरे ॥ KRT_8_0123cd  
सौहृदागूढसद्भावे व्यापदौपयिकं धनी । KRT_8_0124ab  
न्यासीचकार दीन्नारलक्षं कोपि वणिग्गृहे ॥ KRT_8_0124cd  
तेनोपयुज्यमाना च व्ययेषु वणिजः करात् । KRT_8_0125ab  
कियत्यपि गृहीतांभूदात्तमात्रान्तरान्तरा[^0125-1] ॥ KRT_8_0125cd  
त्रिंशद्विंशासु[^0126-1] यातासु समासु न्यासधारिणम् । KRT_8_0126ab  
गृहीतशेषं दातुं स धनं प्रार्थयताथ तम् ॥ KRT_8_0126cd  
वणिक्तु कुकृती तस्य न्यासग्रासाय सोद्यमः । KRT_8_0127ab  
कालापहारमकरोत्तैस्तैः कलुषधीर्मिषैः ॥ KRT_8_0127cd  
स्रोतोभिर्व्यस्तमम्भोधौ लभ्यं मेघमुखैः पयः । KRT_8_0128ab  
प्राप्तिर्भूयस्तु नास्त्येव वणिग्न्यस्तस्य वस्तुनः ॥ KRT_8_0128cd  
तैलस्निग्धमुखः स्वल्पालापो मृद्वाकृतिर्भवन् । KRT_8_0129ab  
न्यासग्रासविवादोग्रो वणिग्व्याघ्राद्विशिष्यते ॥ KRT_8_0129cd  
विवादे श्रेष्ठिना शाद्यम् स्मितैः प्राक्सख्यदर्शनैः । KRT_8_0130ab  
मुक्तं मुक्तं ज्ञायमानं प्राणान्तेपि न मुच्यते ॥ KRT_8_0130cd  
निसर्गवञ्चका वेश्याः कायस्थो दिविरो वणिक् । KRT_8_0131ab  
गुरूपदेशोपस्कारैर्विशिष्टाः सविषादियोः ॥ KRT_8_0131cd  
चन्दनाङ्कालिके श्वेतांशुके धूपाधिवासिनि । KRT_8_0132ab  
विश्वस्तः स्यात्किराते[^0132-1] यो विप्रकृष्टेस्य नापदः ॥ KRT_8_0132cd  
ललाटदृक्पुटश्रोत्रद्वन्द्वहृन्न्यस्तचन्दनः । KRT_8_0133ab  
षड्बिन्दुर्वृश्चिक इव क्षणात्प्राणान्तकृद्वणिक् ॥ KRT_8_0133cd  
पाण्डुश्यामोग्निधूमार्द्रः सूच्यास्यो गननोदरः । KRT_8_0134ab  
तुम्बीफलोपमः श्रेष्ठी रक्तं मांसं च कर्षति ॥ KRT_8_0134cd  
सोथ निःशेषितमिषः क्रुद्धो निर्बन्धकारिणः । KRT_8_0135ab  
गणनापत्रिकां तस्य सभ्रूभङ्गमदर्शयत् ॥ KRT_8_0135cd  
यदादौ श्रेयस इति न्यस्तमश्रेयते पदम् । KRT_8_0136ab  
आतरेष्वत्यये सेतोर्गृहीता षट्शती त्वया ॥ KRT_8_0136cd  
छिन्नोपानत्कषाबन्धे शतं चर्मकृतेर्पितम् । KRT_8_0137ab  
विपादिकाकृते दास्या नीतं पञ्चाशतो घृतम् ॥ KRT_8_0137cd  

[^0110-1]: A1 indicates here a lacuna of one of akshara.  

[^0111-1]: Emended with C; A लोक॰.  

[^0125-1]: Emended; A ॰भूदत्तमा॰. Cf. viii. 154.  

[^0126-1]: Emended; A विंशद्विंशद्यातास्. Cf. v.210.  

[^0132-1]: Emended; A किराटे.  

[page 174]  



स्फोटने भाण्डभारस्य क्रन्दन्त्याः कृपयार्पितम् । KRT_8_0138ab  
कुलाल्या बहुशः पश्य भूर्जे लग्नं शतत्रयम् ॥ KRT_8_0138cd  
विशुभ्योस्य विडालस्य क्रीताः पोषाय मूषिकाः । KRT_8_0139ab  
त्वया शतेन वात्सल्याद्घट्टान्मत्स्यरसस्तथा ॥ KRT_8_0139cd  
चरणोद्वर्तनं सर्पिः शालिचूर्णं च सप्तभिः । KRT_8_0140ab  
क्रीतं शतैः श्राद्धपक्षस्नाने च घृतमाक्षिकम् ॥ KRT_8_0140cd  
नीतं क्षौद्रार्द्रकं कासायासायादर्भकेण ते । KRT_8_0141ab  
सोव्यक्तजिह्वः किं वेत्ति वक्तुं लग्नं शतं ततः ॥ KRT_8_0141cd  
वृषणोत्पाटको भिक्षाचरस्ते हठयाचकः । KRT_8_0142ab  
यो वारितो युद्धपटुस्तस्मै दत्तं शतत्रयम् ॥ KRT_8_0142cd  
आनीते भट्टपादानां मध्यं सर्वव्ययोपरि । KRT_8_0143ab  
शतं शतद्वयं धूपशन्दामूलपलाण्डुषु ॥ KRT_8_0143cd  
इत्याद्यचिन्त्यतायुक्तान्परिहार्यव्ययानसौ । KRT_8_0144ab  
तस्यैकीकृत्य गणनां लाभेपि शनकैर्व्यधात् ॥ KRT_8_0144cd  
वर्षमासग्रहतिथिप्रत्यावृत्तिः पुनः पुनः । KRT_8_0145ab  
संसास्येव तस्यान्तं न ययौ नर्तिताङ्गुलेः ॥ KRT_8_0145cd  
स मूलग्रहणं पिण्डीकृत्याथ सकलान्तरम् । KRT_8_0146ab  
प्रसारितोष्ठस्तन्नेत्रे मीलयन्नभ्यधान्मृदु ॥ KRT_8_0146cd  
शल्यमुद्धर निक्षेपं नयोज्जासधनं त्विदम् । KRT_8_0147ab  
विश्रम्भदत्तं[^0147-1] निर्दम्भं दीयतां सकलान्तरम् ॥ KRT_8_0147cd  
तत्स धर्म्यं वचो जानन्क्षणमुच्छ्वसितोभवत् । KRT_8_0148ab  
क्षुरं क्षौद्रोपलिप्तं तु ध्यात्वा पश्चादतप्यत ॥ KRT_8_0148cd  
युक्तापह्नुतसर्वस्वं क्रौर्यानार्यमथार्थकः[^0149-1] । KRT_8_0149ab  
विवादे नाशकज्जेतुं नापि स्थेया विचारकाः ॥ KRT_8_0149cd  
स्थेयैरनिश्चितन्यायं पुरो न्यस्तं ततो नृपः । KRT_8_0150ab  
तदित्थमिति निश्चित्य वणिजं तमभाषत ॥ KRT_8_0150cd  
अद्यापि न्यासदीन्नाराः सन्ति चेत्तत्प्रदर्श्यताम् । KRT_8_0151ab  
अंशः कियानपि ततस्ततो वच्मि यथोचितम् ॥ KRT_8_0151cd  
तथा कृते तेन वीक्ष्य दीन्नारान्मन्त्रिणोब्रवीत् । KRT_8_0152ab  
राजभिर्भाविनां राज्ञां नाम्ना टङ्कः क्रियेत किम् ॥ KRT_8_0152cd  
न चेत्कलशभूपालकाले न्यासीकृतेष्वमी । KRT_8_0153ab  
दीन्नारेषु कुतष्टङ्का मन्नामाङ्का अपि स्थिताः ॥ KRT_8_0153cd  
निक्षिप्तेनैष लक्षेण वणिक्तस्माद्व्यवाहरत् । KRT_8_0154ab  
वणिजो द्रविणेनायमप्यात्तेनान्तरान्तरा ॥ KRT_8_0154cd  
तस्माद्यदा यदेतेन गृहीतं दीयतां ततः । KRT_8_0155ab  
तदा प्रभृत्यद्ययावल्लाभोस्मै वणिजोर्थिनः ॥ KRT_8_0155cd  
न्यसनानेहसश्चैष प्रभृत्यस्मै प्रयच्छतु । KRT_8_0156ab  
लक्षादखण्डिताल्लाभं किं वाच्यं मौलिके धने ॥ KRT_8_0156cd  
अवधारयितुं शक्यं मादृशैः सघृणैरियत् । KRT_8_0157ab  
श्रीयशस्करवद्रौक्ष्यमीदृक्षेषु तु युज्यते ॥ KRT_8_0157cd  
विवादे संदिहानस्य युक्तं क्षान्त्यानुशासनम् । KRT_8_0158ab  
भाव्यं दण्डधराचारैः प्रयुक्तकुसृतेः पुनः ॥ KRT_8_0158cd  
अनिर्हार्येषु शल्येषु महामर्मगतेष्विव । KRT_8_0159ab  
सविवादेषु चोपेक्षां कालापेक्षी व्यधान्नृपः ॥ KRT_8_0159cd  
पप्रथे पार्थिवस्येत्थं निश्चोद्यं तस्य पालनम् । KRT_8_0160ab  
प्रजासु जागरूकस्य मनोरिव मनस्विनः ॥ KRT_8_0160cd  
सख्यं कारणनिर्व्यपेक्षमिनताहंकारहीना सतीभावो वीतजनापवाद उचितोक्तित्वं समस्तप्रियम् । KRT_8_0161ab  
विद्वत्ता विभवान्विता तरुणिमा पारिप्लवत्वोज्झितो राजत्वं विकलङ्कमत्र चरमे काले किलेत्यन्यथा ॥ KRT_8_0161cd  
स तादृशोपि राजेन्द्रचन्द्रमाः सन्किलाभवत्[^0162-1] । KRT_8_0162ab  
मात्सर्याविष्टवैवश्याद्दोषोल्कावर्षभीषणः ॥ KRT_8_0162cd  
औदार्यशौर्यधीधैर्यगुणतारुण्यमत्सरः । KRT_8_0163ab  
बभूव संख्यातीतानां मानप्राणहरो नृणाम् ॥ KRT_8_0163cd  
मानोन्नतैश्च भूयोपि वाक्पारुष्यरुषाहतैः । KRT_8_0164ab  
लाघवं प्रत्युपालम्भैः पार्थिवोप्यनुभावितः ॥ KRT_8_0164cd  
प्रसुप्तानां फणीन्द्राणामिव कोपोद्भवं विना । KRT_8_0165ab  
तेजो विस्फूर्जितं ज्ञेयं न हि नाम शरीरिणाम् ॥ KRT_8_0165cd  

[^0147-1]: A विस्रम्भ॰.  

[^0149-1]: Emended with C; A क्रौर्यानर्य॰.  

[^0162-1]: Emended; A स किला॰  

[page 175]  



विविधे भूतसर्गेस्मिन्न च कश्चित्स विद्यते । KRT_8_0166ab  
वपुर्वंशचरित्रादिं यस्य दोषैर्न दूषितम् ॥ KRT_8_0166cd  
जातिः पङ्करुहाद्वपुः कपिलताक्रान्तं शिरः खण्डनप्रभ्रश्यच्छुविशीलतादिविगुणाचारप्रदुष्टं यशः । KRT_8_0167ab  
विश्वस्रष्टुरिति प्रभूतविषयव्याप्तिस्पृशो दुःसहा दोषा यत्र पुरोस्तु तत्र कतमो निर्दोषतोत्सेकभूः ॥ KRT_8_0167cd  
अविचार्येति भूपालः स चकारानुजीविनाम् । KRT_8_0168ab  
वंशचारित्रदेहादिदोषोद्घोषणमन्वहम् ॥ KRT_8_0168cd  
अन्योन्यद्वेषमुत्पाद्य संख्यातीता महाभटाः । KRT_8_0169ab  
युद्धश्रद्धालुना तेन द्वन्द्वयुद्धेषु घातिताः ॥ KRT_8_0169cd  
मासार्धदिनमाहेन्द्रमहाद्यवसरेषु सः । KRT_8_0170ab  
निनाय योधान्संनद्धानन्योन्यप्रधनैर्धनम् ॥ KRT_8_0170cd  
स नाभूदुत्सवः कश्चित्तदा यत्र नृपाङ्गने । KRT_8_0171ab  
भूमिर्न सिक्ता रक्तेन हाहाकारो न चोद्ययौ ॥ KRT_8_0171cd  
नृत्यन्त इव निर्याता गृहेभ्यो वंशशोभिनः । KRT_8_0172ab  
बान्धवैर्निन्यरे योधा लूनाङ्गाः पार्थिवाङ्गनात् ॥ KRT_8_0172cd  
स्निग्धश्यामकचांश्चारुश्मश्रूनाकल्पशोभिनः । KRT_8_0173ab  
हतान्वीक्ष्य भटान्राजा मुमुदे न तु विव्यथे ॥ KRT_8_0173cd  
नार्यो राजगृहं गत्वा प्रत्यायातेषु भर्तृषु । KRT_8_0174ab  
मेनिरे दिवसं लब्धमनास्था नित्यमन्यथा ॥ KRT_8_0174cd  
भवेत्तद्यदहं कुर्यामित्यहंक्रियया वदन् । KRT_8_0175ab  
साच्व्यमव्याहतवाग्यैस्तैर्भृत्यैरजिग्रहत् ॥ KRT_8_0175cd  
प्रवर्धमानांस्तानेव विद्वेषकलुषाशयः । KRT_8_0176ab  
हृताधिकारान्विदधे बहुशश्च विमानितान् ॥ KRT_8_0176cd  
दञ्छकः कम्पनाधीशः प्रवृद्धौ तत्र सक्रुधि । KRT_8_0177ab  
विद्रुतो विषलाटायां निपत्य निहतः खशैः ॥ KRT_8_0177cd  
तेन स्ववर्धितो द्वाराधीश्वरो रक्ककाभिधः । KRT_8_0178ab  
हृताधिकारो विदधे विभूतिं वीक्ष्य भूयसीम् ॥ KRT_8_0178cd  
माणिक्यसैन्यपतिना द्वारेकस्मान्निवारिते । KRT_8_0179ab  
खिन्नेन विजयक्षेत्रे चक्रे व्रतपरिग्रहः ॥ KRT_8_0179cd  
कम्पनाद्यधिकारस्थाः प्रवीरास्तिलकादयः । KRT_8_0180ab  
काकवंशा मार्दवेन तत्कोपं नानुभाविताः ॥ KRT_8_0180cd  
भोगसेनो निरनुगः क्षीणवासा भवन्कृतः । KRT_8_0181ab  
तेनातिसेवाप्रीतेन राजस्थानाधिकारभाक् ॥ KRT_8_0181cd  
यस्येन्द्रद्वादशीयुद्धे सान्द्रसैन्योपि विद्रुतः । KRT_8_0182ab  
क्षुद्रवद्गग्गचन्द्रोपि रौद्रमालोक्य विक्रमम् ॥ KRT_8_0182cd  
येपि सड्डाभिधानस्य पुत्राः सामान्यशस्त्रिणः । KRT_8_0183ab  
तान्रड्डुच्छुड्डव्याड्डान्स मन्त्रिणः समपादयत् ॥ KRT_8_0183cd  
पुत्रौ विजयसिंहस्य तत्सेवात्यक्तदुर्दशौ । KRT_8_0184ab  
तिलको जनकश्चास्ताममात्यश्रेणिमध्यगौ[^0184-1] ॥ KRT_8_0184cd  
यमैलाभयबाणादिमुख्या द्वारादिनायकाः । KRT_8_0185ab  
कस्तान्समर्थः संख्यातुं तडित्तरलसंपदः ॥ KRT_8_0185cd  
द्वित्राः प्रशस्तकलशादयः पूर्वे तदन्तरे । KRT_8_0186ab  
प्रापुर्बालद्रुमान्तःस्थजीर्णानोकहविभ्रमम्[^0186-1] ॥ KRT_8_0186cd  
कन्दर्पः क्ष्माभुजा दूतैः समानीतोपि नाददे । KRT_8_0187ab  
तस्यासहनतां वीक्ष्य प्रार्थितोप्यधिकारिताम् ॥ KRT_8_0187cd  
आस्थानाचारसंलापव्यवहारादि मण्डले । KRT_8_0188ab  
नवमेवाभवत्सर्वं तस्मिन्नभिनवे नृपे ॥ KRT_8_0188cd  
लक्ष्मीः कार्मणचूर्णाङ्का वेश्येव वशवर्तिनः । KRT_8_0189ab  
धूरानपि विधायेयं करोत्युन्मार्गवर्तिनः ॥ KRT_8_0189cd  
सपिण्डानामपि व्यक्तशूलवीक्षणतत्परा । KRT_8_0190ab  
प्रेततेव नरेन्द्रश्रीर्जातिस्नेहापकारिणी ॥ KRT_8_0190cd  
समस्तसंपत्पूर्णोपि यस्मात्सुस्सलभूपतिः । KRT_8_0191ab  
दध्यौ भ्रातुरवस्कन्दं राज्यापहरणोद्यतः ॥ KRT_8_0191cd  
अकस्मादशृणोच्छ्येनमिव तं श्रीघ्रपातिनम् । KRT_8_0192ab  
स्थानं वराजवार्ताख्यमुल्लङ्घ्यायातमग्रजः ॥ KRT_8_0192cd  
क्षिप्रकारी विनिर्गत्य तमप्राप्तपदं ततः । KRT_8_0193ab  
निपत्य सैन्यैर्बहुलैः सोपकारमकारयत् ॥ KRT_8_0193cd  
विद्रुतस्यास्पदे तस्य नानोपकरणैश्च्युतैः । KRT_8_0194ab  
ताम्बूलवलीकूटैश्च[^0194-1] सामग्री समभाव्यत ॥ KRT_8_0194cd  

[^0184-1]: Emended with C; A ॰श्चास्तम॰.  

[^0186-1]: Emended; A ॰जीर्णानौकह॰.  

[^0194-1]: Emended; A ताम्बूलवेलाकू॰.  

[page 176]  



कृतकार्यपरावृत्त्यासावरूढोपि पार्थिवः । KRT_8_0195ab  
प्रत्यावृत्तं तमशृणोदन्येद्युः क्रूरविक्रमम् ॥ KRT_8_0195cd  
गग्गचन्द्रस्तदादेशाद्गत्वा बहलसैनिकः । KRT_8_0196ab  
चक्रे सुस्सलभूपालबलनिर्दलनं ततः ॥ KRT_8_0196cd  
असंख्यैः सौस्सलैर्योधैराहवायासनिःसहैः । KRT_8_0197ab  
क्लान्तिर्विमानोद्यानेषु द्युनारीणामच्युत ॥ KRT_8_0197cd  
भर्तृप्रसादस्यानृण्यं प्राणैर्युधि समर्पितैः । KRT_8_0198ab  
राजपुत्रौ गतौ तत्र सहदेवयुधिष्ठिरौ ॥ KRT_8_0198cd  
वराश्वान्सुस्सलानीकाद्गग्गस्तान्प्राप[^0199-1] विद्रुतान् । KRT_8_0199ab  
चक्रे भूरितुरंगस्य यैर्भूपस्यापि कौतुकम् ॥ KRT_8_0199cd  
निविष्टकटकं तं स श्रुत्वा सेल्यपुराध्वना । KRT_8_0200ab  
क्रमराज्योन्मुखं यान्तं द्रुतमन्वसरन्नृपः ॥ KRT_8_0200cd  
अन्विष्यमाणसरणिः प्रयत्नादग्रजन्मना । KRT_8_0201ab  
प्रविवेश दरद्देशं परिमेयपरिच्छदः ॥ KRT_8_0201cd  
दत्तमार्गं तस्य राजा डामरं लोष्टकाभिधम् । KRT_8_0202ab  
स सेल्यपुरजं हत्वा नगरं प्राविशत्ततः ॥ KRT_8_0202cd  
तस्मिन्दूरं गते वैरकलुषोपि स नाददे । KRT_8_0203ab  
भ्रातृस्नेहेन संरम्भं ग्रहीतुं लोहरं गिरिम् ॥ KRT_8_0203cd  
कल्हः कालिञ्जराधीशो[^0204-1] दौहित्रीं पुत्रवद्गृहे । KRT_8_0204ab  
यामवर्धयत स्नेहादपुत्रः पितृवर्जिताम् ॥ KRT_8_0204cd  
राज्ञो विजयपालस्य सुतां सुस्सलभूपतिः । KRT_8_0205ab  
उपयेमे स तां श्रीमाननघां मेघमञ्जरीम् ॥ KRT_8_0205cd  
तस्य प्रभावाधिष्ठानाच्छिशोरपि न लोहरे । KRT_8_0206ab  
शक्तिरासीद्विरुद्धानामपि वाधाय वैरिणाम् ॥ KRT_8_0206cd  
धीरः सुस्सलदेवोपि मार्गैर्निर्गत्य दुर्गमैः । KRT_8_0207ab  
आसदद्भूरिभिर्मासैः स्वोर्वीं दुर्गिरिवर्त्मना ॥ KRT_8_0207cd  
प्रशान्ते व्यसने तस्मिन्धीरस्योच्चलभूपतेः । KRT_8_0208ab  
अन्येपि व्यसनाभासा उत्पन्नध्वंसिनोभवन् ॥ KRT_8_0208cd  
भीमादेवः समादाय भोजं कलशदेवजम् । KRT_8_0209ab  
साहायकार्थमानिन्ये दरद्राजं जगद्दलम् ॥ KRT_8_0209cd  
सल्हो हर्षमहीभर्तुरवरुद्धात्मजोभवत् । KRT_8_0210ab  
भ्राता दर्शनपालस्य सञ्जपालस्तु तद्बलम् ॥ KRT_8_0210cd  
नीतिज्ञेन ततो राज्ञा साम्नैव दरदीश्वरः । KRT_8_0211ab  
आक्षेपाद्वारितः प्रायात्प्रत्यावृत्य निजां भुवम् ॥ KRT_8_0211cd  
सह्लस्तमन्वगाच्छन्नं भोजोविक्षत्स्वमण्डलम् । KRT_8_0212ab  
भेजे सुस्सलदेवस्य सञ्जपालोनुजीविताम् ॥ KRT_8_0212cd  
गृहीतार्थेन भृत्येन निजेनैव प्रदर्शितः । KRT_8_0213ab  
भोजः क्षिप्रं नृपात्प्राप निग्रहं तस्करोचितम् ॥ KRT_8_0213cd  
देवेश्वरात्मजः पित्थकोपि द्वैराज्यलालसः । KRT_8_0214ab  
डामरानाश्रिते राज्ञि निर्याते व्यद्रवद्द्दिशः[^0214-1] ॥ KRT_8_0214cd  
विचारपरिहारेण धावन्तः सर्वतो जडाः । KRT_8_0215ab  
तिर्यञ्च इव हास्याय प्रसिद्धिशरणा जनाः ॥ KRT_8_0215cd  
मल्लस्य रामलाख्योहं[^0216-1] सूनुरासं दिगन्तरे । KRT_8_0216ab  
अट्टसूदः कश्चिदेवं चक्रिकाचतुरो वदन् ॥ KRT_8_0216cd  
निन्ये प्रवृद्धिं व्यामूढैर्बहुभिर्विप्लवप्रियैः । KRT_8_0217ab  
धनमानादिदानेन भूमिपैर्भूम्यनन्तरैः ॥ युग्मम्॥ KRT_8_0217cd  
ग्रीष्मे प्रविष्टः कश्मीरानेकाकी घर्मपीडितः । KRT_8_0218ab  
व्यधीयत छिन्ननासः परिज्ञाय नृपानुगैः ॥ KRT_8_0218cd  
कटके पर्यटन्राज्ञः स एव ददृशे पुनः । KRT_8_0219ab  
स्वजात्युचितभक्ष्यादिविक्रयी सस्मितं जनैः ॥ KRT_8_0219cd  
मिथैव नीतिकौटिल्यैः क्रियतेभ्युदयश्रमः । KRT_8_0220ab  
शक्यतेपरथा कर्तुं न दैवस्य मनीषितम् ॥ KRT_8_0220cd  
शान्तापि ज्वलति क्वापि क्वचिद्दीप्तापि शाम्यति । KRT_8_0221ab  
दैववातवशाच्छक्तिः पुंसः कक्षाग्निसंनिभा ॥ KRT_8_0221cd  
पलायनैर्वापयाति निश्चला भवितव्यता । KRT_8_0222ab  
देहिनः पुच्छसंलीना वह्निज्वालेव पक्षिणः ॥ KRT_8_0222cd  

[^0199-1]: Emended; A ॰नीकान्गग्ग॰.  

[^0204-1]: Emended; A कालिन्दर॰. Cf. vii.1256. viii. 618.  

[^0214-1]: Emended with C; A वद्रव॰.  

[^0216-1]: Thus corr. by A3 from A1 मल्लरामाला॰.  

[^0217-1]: A1 writes here 2 instead of युग्मम्.  

[page 177]  



नाच्छिन्नवह्निविषशस्त्रशरप्रयोगैर्न श्वभ्रपातरभसेन न चाभिचारैः । KRT_8_0223ab  
शक्या निहन्तुमसवो विधुरैरकाण्डे भोक्तव्यभोगनियतोच्छ्वसितस्य जन्तोः ॥ KRT_8_0223cd  
भिक्षाचरः समादिष्टवधो जयमतीगृहात् । KRT_8_0224ab  
नक्तं वध्यभुवं निन्ये वधकैः पार्थिवाज्जया ॥ KRT_8_0224cd  
ग्राव्णि प्रस्फोट्य निक्षिप्तो वितस्तायां समीरणैः । KRT_8_0225ab  
क्षिप्तस्तटं क्षणं स्पन्दमानवक्षाः कृपालुना ॥ KRT_8_0225cd  
द्विजेनैकेन संप्राप्तश्चिरादुद्गतचेतनः । KRT_8_0226ab  
आसमत्यभिधानाया ज्ञातिर्दिद्देति गौरवात् ॥ KRT_8_0226cd  
शाहिपुत्रीभिरुक्ता या दत्तश्चतुरया तया । KRT_8_0227ab  
नीतो देशान्तरं गूढं बवृधे दक्षिणापथे ॥ तिलकम्[^0227-1] ॥ KRT_8_0227cd  
स वृत्तप्रत्यभिज्ञोथ पुत्रवन्नरवर्मणा । KRT_8_0228ab  
मालवेन्द्रेण शस्त्रास्त्रविद्याभ्यासमकार्यतः ॥ KRT_8_0228cd  
अन्यदीयं घातयित्वा तत्तुल्यवयसं शिशुम् । KRT_8_0229ab  
रक्षितो जयमन्त्यैव स किलेत्यपरेब्रुवन् ॥ KRT_8_0229cd  
देशान्तरागताद्दूतात्तां वार्तामुपलब्धवान्[^0230-1] । KRT_8_0230ab  
अत एवाभवत्तस्या भूभृद्विरलितादरः ॥ KRT_8_0230cd  
बहिरप्रतिभिन्दंस्तत्स धीरो मार्गवर्तिभिः । KRT_8_0231ab  
चक्रे तदप्रवेशाय संबन्धं पार्थिवैः समम् ॥ KRT_8_0231cd  
ईर्ष्यामगोपयन्नार्याः शङ्कामच्छादयन्रिपोः । KRT_8_0232ab  
स्वयमन्याभिगम्यत्वं करोति हि जडो जनः ॥ KRT_8_0232cd  
भिक्षाचरे हते बालं कंचिदादाय तत्समम् । KRT_8_0233ab  
तन्नाम्ना ख्यातिमनयद्दिद्दैवेत्यपरेब्रुवन् ॥ KRT_8_0233cd  
तथ्येन सोस्तु मिथ्या वा प्रतिष्ठां तां तथाप्तवान् । KRT_8_0234ab  
यथा लघुत्वमानेतुं न दैवेनाप्यशक्यत[^0234-1] । KRT_8_0234cd  
स्वप्नेन्द्रजालमायानामपि निर्विषया इमाः । KRT_8_0235ab  
कर्मवैचित्र्यजनिताः काश्चिदाश्चर्यविप्रुषः ॥ KRT_8_0235cd  
स राजवीजी नाशाय विशां गूढं व्यवर्धत । KRT_8_0236ab  
पुरग्रामादिदाहाय कक्षान्तरिव पावकः ॥ KRT_8_0236cd  
रोहत्यन्तिकसीमनि प्रतिविषावीरुद्विषक्ष्मारुहः[^0237-1] काले प्रावृडुपद्रुताच्छसलिले मूर्च्छत्यगस्त्योदयः । KRT_8_0237ab  
सर्गच्छेदविधिक्षमानुदयतो दृष्ट्वा किलोपद्रवान्संधत्ते प्रतिकारकल्पनमहो दीर्घावलोकी विधिः ॥ KRT_8_0237cd  
अजायत विपन्मज्जज्जगदुद्धरणक्षमः । KRT_8_0238ab  
तस्मिन्नेव क्षणे यस्मात्सुस्सलक्ष्मापतेः सुतः ॥ KRT_8_0238cd  
तज्जन्मकालादारभ्य सर्वतो जयमर्जयन् । KRT_8_0239ab  
नामान्वर्थं नृपस्तस्य जयसिंह इति व्यधात् ॥ KRT_8_0239cd  
शास्तुः सर्वार्थसिद्धाख्या यथा सर्वार्थसिद्धिभिः । KRT_8_0240ab  
तथा तस्याभिधान्वर्था नात्यजद्रूढिशब्दताम् ॥ KRT_8_0240cd  
मुद्रां स कुङ्कुमस्याङ्घेस्तदीयस्याभ्युपागताम् । KRT_8_0241ab  
विलोक्योच्चलदेवोभूद्विमन्युर्भ्रातरं प्रति ॥ KRT_8_0241cd  
बालस्यैवाङ्घ्रिमुद्रास्य वैरं पितृपितृव्ययोः । KRT_8_0242ab  
निवारयन्ती विदधे सुस्थितं मण्डलद्वयम् ॥ KRT_8_0242cd  
स स्वर्गिणः पितुर्नाम्ना ततः सुकृतसिद्धये । KRT_8_0243ab  
चकारोच्चलभूपालः पैतृके स्थण्डिले मठम् ॥ KRT_8_0243cd  
गोभूमिहेमवस्त्रान्नदाता तस्मिन्महोत्सवे । KRT_8_0244ab  
आश्चर्यकल्पवृक्षत्वं त्यागी सर्वार्थनामगात् ॥ KRT_8_0244cd  
प्रसादैः प्रहितैस्तेन महार्घैः श्लाघ्यसंपदा । KRT_8_0245ab  
महान्तोपि दिगन्तेषु पार्थिवा विस्मयं ययुः ॥ KRT_8_0245cd  
भर्तृप्रसादाधिगतां श्रियं नेतुं परार्ध्यताम् । KRT_8_0246ab  
विहारं समठं देवी जयमत्यपि निर्ममे ॥ KRT_8_0246cd  
केषांचित्पूर्वपुण्यानां विरहेण महीभुजः । KRT_8_0247ab  
हताभीष्टाभिधानोभून्मठो[^0247-1] नवमठाख्यया ॥ KRT_8_0247cd  
सुल्लां स्वसारमुद्दिश्य परस्मिन्स्थण्डिले पितुः । KRT_8_0248ab  
विहारोपि कृतस्तेन नोचितां ख्यातिमाययौ ॥ KRT_8_0248cd  
मृत्योर्मस्तकपातित्वं तस्याकलयतः किल । KRT_8_0249ab  
न निष्ठां स्वप्रतिष्ठासु संप्रपेदे व्ययस्थितिः ॥ KRT_8_0249cd  

[^0227-1]: A1 writes here 3 instead of तिलकम्.  

[^0230-1]: Emended; A ॰लात्तावत्तमुप॰.  

[^0234-1]: Emended with C; A ॰शङ्कत.  

[^0237-1]: A3 gloss प्रतिविषा वीरुत् यस्या उपविषेत्यादिनामान्तरं कोशे यथा विश्वाविषा प्रतिविषातिविषोपविषारुणा शृङ्गीमहौषधं चेति( ii. 4.99-100).  

[^0247-1]: Emended; A ॰मठे.  

[page 178]  



कदाचित्क्रमराज्यस्थो द्रष्टुमग्निं स्वयंभुवम् । KRT_8_0250ab  
ययौ वर्हठचक्राख्यं गिरिग्रामं स भूपतिः ॥ KRT_8_0250cd  
तं कम्बलेश्वरग्रामाध्वना यान्तमवेष्टयन् । KRT_8_0251ab  
अकस्मादेत्य तत्रत्याश्चौराश्चण्डालशस्त्रिणः ॥ KRT_8_0251cd  
प्रजिहीर्षुभिरप्याशु तस्मिन्नत्यल्पसैनिके । KRT_8_0252ab  
न तैः प्रहृतमुत्तेजोवष्ठम्भस्तम्मितायुधैः[^0252-1] ॥ KRT_8_0252cd  
अथ हारितमार्गः स गहने गिरिगह्वरे । KRT_8_0253ab  
भ्रमन्नल्पानुयाय्येकां क्षणदामत्यवाहयत् ॥ KRT_8_0253cd  
उच्चचार क्षणे तस्मिन्स्कन्दावारेषु दुःसहा । KRT_8_0254ab  
नास्ति राजेति दुर्वार्ता सर्वतः क्षोभकारिणी ॥ KRT_8_0254cd  
कटकान्निःसृतात्यल्पा वात्येव गिरिगह्वरात् । KRT_8_0255ab  
सा दुष्प्रवृत्तिर्दीर्घत्वं पुरेरण्य इवासदत् ॥ KRT_8_0255cd  
नगराधिकृतास्तस्मिन्क्षणे छुड्डाभिधोभवत् । KRT_8_0256ab  
शस्त्रिणः कामदेवस्य कुल्यो रड्डादिसोदरः ॥ KRT_8_0256cd  
कृत्वा पुरक्षोभशान्तिं शस्त्रुकः स नृपास्पदे । KRT_8_0257ab  
प्रविश्य भ्रातृभिः सार्धं कार्यशेषमचिन्तयत् ॥ KRT_8_0257cd  
नृपं कं कुर्म इत्येवं तान्विचिन्तयतोब्रवीत् । KRT_8_0258ab  
सुड्डाभिधोपि कायस्थः कुटुम्बिकुटिलाशयः ॥ KRT_8_0258cd  
यूयमेव सुहृद्बन्धुभृत्यबाहुल्यदुर्जयाः । KRT_8_0259ab  
राज्यं कुरुत संप्राप्य राष्ट्रमेवमकण्टकम् ॥ KRT_8_0259cd  
तेनैवमुक्तास्ते पापा जातराज्यस्पृहास्ततः । KRT_8_0260ab  
सिंहासनाधिरोफाय क्षिप्रमासन्समुद्यताः ॥ KRT_8_0260cd  
श्रीयशस्करदेवस्य वंश्या एत इति श्रुतिः । KRT_8_0261ab  
तदन्वयेभूत्सर्वेषां राज्यौत्सुक्यप्रदायिनी ॥ KRT_8_0261cd  
अत एवाभजत्क्रोधं तेषां कुसुहृदुक्तिभिः । KRT_8_0262ab  
सा वासनान्तःसंलीना सदाचारानपेक्षिणाम् ॥ KRT_8_0262cd  
कथं न प्रतिभात्वेषा सड्डस्यापि कुपद्धतिः । KRT_8_0263ab  
भारिकस्य कुले जातो लवटस्य हि सोधमः ॥ KRT_8_0263cd  
क्षेमदेवाभिधानस्य पुत्रोप्यल्पनियोगिनः । KRT_8_0264ab  
क्रूराशयत्वमभजन्महासाहसिकोचितम् ॥ KRT_8_0264cd  
चौर्येण स्वर्णभृङ्गारं हृतवान्भूपतेर्गृहात् । KRT_8_0265ab  
संभावितोपि गाम्भीर्यान्नाज्ञायि स किलेङ्गितैः ॥ KRT_8_0265cd  
सासिधेनुर्निरुष्णीषो विहसन्नखिलान्स्मयात् । KRT_8_0266ab  
राजपुत्र इवात्यल्पं स त्रैलोक्यममन्यत ॥ KRT_8_0266cd  
तस्य चिन्ता काचिदासीत्सदा दोलायतोङ्गुलीः । KRT_8_0267ab  
या राज्यहेतुः क्रूरेण फलेन समभाव्यत ॥ KRT_8_0267cd  
तद्गिरा निजसंकल्पादपि ते राज्यलालसाः । KRT_8_0268ab  
नृपं जीवन्तमाकर्ण्य ततोभूवन्हतस्पृहाः ॥ KRT_8_0268cd  
न स्फुरन्न च संमीलन्न वा सुप्त इवानिशम् । KRT_8_0269ab  
तेषां चेतसि संकल्पस्तदा प्रभृति सोभवत् ॥ KRT_8_0269cd  
असुस्थिरादरेणाथ शनकैः पृथिवीभुजा । KRT_8_0270ab  
निन्यरे मध्यमां वृत्तिं राजस्थानान्निवार्य ते ॥ KRT_8_0270cd  
प्रकृत्या रूक्षवाग्राजा सर्वेषामेव सर्वदा । KRT_8_0271ab  
तेषामप्यकरोदत्रान्तरे मर्मस्पृशः कथाः ॥ KRT_8_0271cd  
ते राज्ये हर्षभूभर्तुः पितरि प्रमथं गते । KRT_8_0272ab  
मातुस्तारुण्यमत्ताया विधवाया गृहेवसन् ॥ KRT_8_0272cd  
तैर्मय्यामत्तको नाम शस्त्रभृत्प्रातिवेश्मिकः । KRT_8_0273ab  
सुहृद्घतोथ विश्वस्तो जननोजारशङ्कया ॥ KRT_8_0273cd  
असतीमपि किं नैते न्यगृह्णन्निति भूपतिः । KRT_8_0274ab  
विचार्य कोपात्तन्मातुर्नासाच्छेदमकारयत् ॥ KRT_8_0274cd  
तां कथां स नृपस्तेषां परोक्षमुदघोषयत् । KRT_8_0275ab  
क्व पुत्राश्छिन्ननासाया[^0275-1] वदन्नित्यन्वियेष च ॥ KRT_8_0275cd  
बृहद्गञ्जादिगञ्जेशं कृत्वा कार्यान्न्यवारयत् । KRT_8_0276ab  
स कायस्थकृतान्तत्वं भजन्सड्डमपि प्रभुः ॥ KRT_8_0276cd  
पीडितस्तेन रौद्रेण निजोथ गणनापतिः । KRT_8_0277ab  
कोशोत्पत्त्यपहर्तारं तं नृपाय न्यवेदयत् ॥ KRT_8_0277cd  
प्रवेशभागिकपदे हृते राज्ञा रुषा ततः । KRT_8_0278ab  
स क्रूरो रड्डच्छुड्डदीन्प्रैरयत्पूर्वचिन्तिते ॥ KRT_8_0278cd  
जिघांसवस्ते नृपतिं प्रसङ्गापेक्षिणः परैः । KRT_8_0279ab  
समगंसत दुष्प्रज्ञैरथ हंसरथादिभिः ॥ KRT_8_0279cd  

[^0252-1]: Doubtful emendation; A ॰मुद्रोजोवष्टम्भ॰.  

[^0275-1]: Emended; A पुत्रायाच्छिन्न॰.  

[page 179]  



प्रजिहीर्षुभिरुर्वीशं पीतकोशैः समेत्य तैः । KRT_8_0280ab  
चतुष्पञ्चानि वर्षाणि नावाप्यवसरः क्वचित् ॥ KRT_8_0280cd  
बहुभिर्बहुधा भिन्नैर्बहुकालं विचिन्तितः । KRT_8_0281ab  
न भेदमगमन्मन्त्रः स चित्रं लोकदुष्कृतैः ॥ KRT_8_0281cd  
तवैतां कुरुते शश्वन्नृपो मर्मस्पृशं कथाम् । KRT_8_0282ab  
इति प्रत्येकमुक्त्वा ते विरागं पार्थिवेभजन् ॥ KRT_8_0282cd  
तैरुरःपार्श्वपृष्ठादि गूढैर्वर्मभिरायसैः । KRT_8_0283ab  
प्रच्छाद्य पार्थिवोजस्रमनुसस्रे[^0283-1] जिघांसुभिः ॥ KRT_8_0283cd  
असहो विरहं सोढुं यां प्रसादयितुं न काम् । KRT_8_0284ab  
राजापि संदधे चेष्टां प्राक्प्राकृतभुजंगवत् ॥ KRT_8_0284cd  
स्वभाववैपरीत्येन नाशचिह्नेन स स्थिराम् । KRT_8_0285ab  
जयमत्या सहाप्रीतिं[^0285-1] तदादाद्वत्सरद्वयम् ॥ KRT_8_0285cd  
रक्षां भिक्षाचरस्याहुर्निमित्तं तत्र केचन । KRT_8_0286ab  
केचित्तु विद्युत्सदृशीं[^0286-1] प्रेम्णां तरलवृत्तिताम् ॥ KRT_8_0286cd  
अथ वर्तुलभूभर्तुरात्मजा विज्जलाभिधा । KRT_8_0287ab  
कृतपाणिग्रहस्यागाद्बाल्लभ्यं वसुधाभुजः ॥ KRT_8_0287cd  
संग्रामपाले नृपतौ तस्मिन्नवसरे मृते । KRT_8_0288ab  
तत्सूनुः सोमपालाख्यः पित्र्यं राज्यं समादधे ॥ KRT_8_0288cd  
राज्यार्हमग्रजं बद्ध्वा सोभ्यषिच्यत चाक्रिकैः । KRT_8_0289ab  
इति कोपाश्नरेन्द्रोभूत्क्रुध्यन्राजपुरीं प्रति ॥ KRT_8_0289cd  
लक्ष्मीस्थैर्यप्रतिभुवः पुत्र्याः पाणिमजिग्रहत् । KRT_8_0290ab  
.............................................॰[^0290-1] ॥ KRT_8_0290cd  
अर्थिचिन्तामणेस्तस्य प्रीणतो निखिलाः प्रजाः । KRT_8_0291ab  
नानाव्ययोर्जितो रेजे पश्चिमः स महोत्सवः ॥ KRT_8_0291cd  
याते जामातरि क्ष्माभृच्चक्रे निखिलतन्त्रिणः । KRT_8_0292ab  
निर्वृत्तीन्किमपि[^0292-1] क्रुध्यन्दुध्रुक्षूंस्तु[^0292-2] व्यसर्जयत् ॥ KRT_8_0292cd  
भोगसेनोपि भूपेन काले तस्मिन्समन्युना । KRT_8_0293ab  
निवारितो द्वारकार्यात्सवैरः समपद्यत ॥ KRT_8_0293cd  
विक्रान्तः स हि कार्यस्थो निर्जिताखिलडामरः । KRT_8_0294ab  
सुस्सलक्ष्मापतिं जेतुं प्रतस्थे लोहरं पुरा ॥ KRT_8_0294cd  
वात्सल्यमिश्रवैरेण[^0295-1] वारितोथ महीभुजा । KRT_8_0295ab  
तत्परीवादमकरोच्चुक्रोधावेत्य तच्च सः ॥ KRT_8_0295cd  
प्रवेशयन्रड्डच्छुड्डमुखान्स समयान्तरम् । KRT_8_0296ab  
तमादिसुहृदं वीरं तदा राज्ञा विमानितम् ॥ KRT_8_0296cd  
विमानिता विशालेच्छाः संहता हतवृत्तयः । KRT_8_0297ab  
न ते वहिष्कृतास्तेन यमराष्ट्रं जिगीषता ॥ KRT_8_0297cd  
तान्भोगसेनविन्यस्तसद्भावान्कुटिलाशयः । KRT_8_0298ab  
सड्डो निनिन्द वीरत्वात्तं जानन्सरलान्तरम् ॥ KRT_8_0298cd  
ऊचे चाद्यैव हित्वापि प्राणान्व्यापाद्यतां नृपः । KRT_8_0299ab  
भोगसेनोन्यथा भेदं कुर्यादगहनाशयः ॥ KRT_8_0299cd  
अन्यथाभून्न सड्डोक्तं भोगसेनो यदब्रवीत् । KRT_8_0300ab  
किंचिद्रहोस्मि वक्तेति नृपतिं भेदलालसः ॥ KRT_8_0300cd  
स तु किं वक्षि न द्वारं तव दद्यामिति ब्रुवन् । KRT_8_0301ab  
दुध्रुक्षुपक्षप्रणयं[^0301-1] निन्ये तमवमानयन् ॥ KRT_8_0301cd  
प्रबोधाधायिनो द्वेष्टि नियतिप्रणयीभवन् । KRT_8_0302ab  
तपात्ययाहनिद्रान्त इव जन्तुर्गतस्मृतिः ॥ KRT_8_0302cd  
तन्त्रिणो यामिका भूत्वा स्वस्मिन्वारे ततोविशन् । KRT_8_0303ab  
ते राजधानीं संनद्धैः स्वसैन्यैः सह संहताः ॥ KRT_8_0303cd  
यामिन्यां यं वयं हन्मस्तं हतेत्यभिधाय च । KRT_8_0304ab  
प्रावेशयन्न्यस्तचिह्नांश्चण्डालान्मण्डपान्तरम् ॥ KRT_8_0304cd  
भुक्तोत्तरं स्थिते राजि ते बाह्ये मण्डपे स्थिताः । KRT_8_0305ab  
सरोषो नृप इत्युक्त्वा सेवकोत्सारणं व्यधुः ॥ KRT_8_0305cd  
राजा च विज्जलावेश्म यियासुर्मण्डपान्तरात् । KRT_8_0306ab  
दीपिकाभिः कृतालोको निर्ययौ मदनालसः ॥ KRT_8_0306cd  
मध्यमं मण्डपं तस्मिन्प्राप्ते स्वल्पैः सहानुगैः । KRT_8_0307ab  
तत्त्यक्तं मण्डपं सड्डो रुद्ध्वान्यानरुणज्जनान् ॥ KRT_8_0307cd  
अन्यैरप्यग्रिमे द्वारे निरुद्धे सर्व एव ते । KRT_8_0308ab  
जिघांसवः समुत्थाय नृपतिं पर्यवाaरयन् ॥ KRT_8_0308cd  

[^0283-1]: Emended with C; A पार्थिवे.  

[^0285-1]: Emended; A महा॰.  

[^0286-1]: Emended with C; A विद्वत्स॰.  

[^0290-1]: A omits here two without indicating a lacuna. C adds here: तं प्रेष्ठं सर्व्वलोकानां श्रेष्ठं सर्व्वक्षमाभुजां.  

[^0292-1]: Emended with C; A निर्वृतीड्किमपि.  

[^0292-2]: Emended; A ॰दुदुक्षूंस्तु.  

[^0295-1]: Emended with C; A ॰मिश्रं वै॰.  

[^0309-1]: A दुद्रुक्षु॰  

[page 180]  



विज्ञप्तिदम्भादेकेन रुद्धमग्रे निषेदुषा । KRT_8_0309ab  
तं द्विजो दिन्नजस्तेजः[^0309-1] शस्त्र्या कृष्टकचोभिनत् ॥ KRT_8_0309cd  
ततः काञ्चनगौराणि तस्याङ्गान्यसिधेनवः । KRT_8_0310ab  
बह्ण्यः सुमेरुशृङ्गाणि महोरम्य इवाविशन् ॥ KRT_8_0310cd  
स द्रोहो द्रोह इत्युक्त्वा केशान्कृष्टान्विमोचयन् । KRT_8_0311ab  
क्रीडाशस्त्र्याः कषां रुद्धमुष्टिं दन्तैर्व्यपाटयत् ॥ KRT_8_0311cd  
सुजनाकरनामा हि भृत्यः कट्टारकं वहन् । KRT_8_0312ab  
तस्यान्तिकात्पलायिष्ट प्रहरत्सु विरोधिषु ॥ KRT_8_0312cd  
अतो बालोचितां लघ्वीं क्षुरिकां स चकर्ष ताम् । KRT_8_0313ab  
मुष्टावर्गलिता कोशात्सा कृच्छ्रेण विनिर्ययौ ॥ KRT_8_0313cd  
निर्यातान्त्रः शत्रुभिस्त्यक्तकेशो बबन्ध तम् । KRT_8_0314ab  
धम्मिल्लमथ तां शस्त्रीं जानुद्वन्द्वान्तरर्पयन् ॥ KRT_8_0314cd  
नदित्वा प्रहरंस्तेजं तादृग्वीर्योपि सोभवत् । KRT_8_0315ab  
येन क्षितौ निपतितः सर्वमर्मस्विवाहनः ॥ KRT_8_0315cd  
अभिनच्च ततो रड्डं प्रहरन्तं च पृष्ठतः । KRT_8_0316ab  
नदन्सिंह इव व्यड्डं परिवृत्य व्यदारयत् ॥ KRT_8_0316cd  
अन्यं च शस्त्रिणं कंचित्सवर्माणमपातयत् । KRT_8_0317ab  
विवेष्टमानो यः प्राणैरचिरेण व्ययुज्यत ॥ KRT_8_0317cd  
लब्धान्तरे प्रवासाय तस्मिन्धावति मण्डपः । KRT_8_0318ab  
रक्षिभिर्भूमिपालोयमित्यबुद्ध्वा कवाटितः ॥ KRT_8_0318cd  
द्वारमन्यत्प्रसर्पन्स क्व प्रयासीति जल्पता । KRT_8_0319ab  
छुड्डेन रुद्धमार्गेण खड्गपातैरहन्यत ॥ KRT_8_0319cd  
भोगसेनं ततोपश्यद्द्वारस्यान्ते समुत्थितम् । KRT_8_0320ab  
दारुतूलिकया भित्तिमालिखन्तं पराङ्मुखम् ॥ KRT_8_0320cd  
भोगसेनेक्षसे कस्मादमुं त्वमिति वादिनम् । KRT_8_0321ab  
सोव्यक्तं किमपि ह्रीतः प्रधावन्तं जगाद तम् ॥ KRT_8_0321cd  
रय्यावट्टाभिधो दीपधरस्त्रिष्ठन्निरायुधः । KRT_8_0322ab  
अयोदीपिकयारब्धयुद्धस्तैर्विक्षतोपतत् ॥ KRT_8_0322cd  
चाम्पेयः सोमपालाख्यराजपुत्रः क्षताहितः । KRT_8_0323ab  
प्रहारैः प्राप्तवैक्लव्यो न गर्ह्याचारतामगात् ॥ KRT_8_0323cd  
पौत्रः श्रीशूरपालस्य राजकापत्यमज्जकः । KRT_8_0324ab  
विदद्रौ श्वेव संछाद्य शस्त्रीं पुच्छछटोपमाम् ॥ KRT_8_0324cd  
ततः प्रधावन्प्रग्रीवमारुरुक्षुः क्षितीश्वरः । KRT_8_0325ab  
निकृत्तजानुश्चण्डालैरालिलिङ्ग वसुम्धराम् ॥ KRT_8_0325cd  
तत्पृष्ठे स्वं क्षिपन्देहं प्रहारैर्जर्जरीकृतः । KRT_8_0326ab  
शृङ्गारनामा कायस्थो निर्द्रोहो वारितोरिभिः ॥ KRT_8_0326cd  
पुनरुत्थातुकामस्य सर्वे शस्त्रावलीर्द्विषः । KRT_8_0327ab  
न्यपातयंस्तस्य काल्या नीलाब्जवरणस्रजम् ॥ KRT_8_0327cd  
तिष्ठेत्कदाचिद्धूर्तोयमविपन्नो विपन्नवत् । KRT_8_0328ab  
कन्धरामधमः सड्डस्तस्येति स्वयमच्छिनत् ॥ KRT_8_0328cd  
कृतं पदापहरणं यस्य सोहमिति ब्रुवन् । KRT_8_0329ab  
छित्त्वाङ्गुलीश्चकर्षापि रत्नाङ्कामूर्मिकावलीम् ॥ KRT_8_0329cd  
एकपादस्थितोपानत्स्रस्तमाल्यैः शिरोरुहैः । KRT_8_0330ab  
छन्नवक्त्रः स ददृशे सुप्तो दीर्घभुजः क्षितौ ॥ KRT_8_0330cd  
पर्याप्तयास्य पर्यन्ते वीरवृत्त्या महौजसः । KRT_8_0331ab  
निर्दोषतामीषदगान्निस्त्रिंशत्वं जनान्प्रति ॥ KRT_8_0331cd  
सेवकः शूरटो नाम पूत्कुर्वन्द्रोहमुच्चकैः । KRT_8_0332ab  
निर्गत्य भोगसेनेन बहिः क्रोधान्निपातितः ॥ KRT_8_0332cd  
प्रस्थितो दयितावासं स दिङ्मोहवशादिव । KRT_8_0333ab  
पन्थानं पृथिवीनाथः काल्या जग्राह वेश्मनि ॥ KRT_8_0333cd  
राज्योद्याने नृपतिमधुपा भोगकिञ्जल्कलोलाश्चेतो नानावसनकुसुमश्रेणिभिः प्रीणयन्तः । KRT_8_0334ab  
हा धिग्दैवानिलतरलया पात्यमाना नियत्या बल्ल्येवैते किमपि सहसा दृष्टनष्टा भवन्ति ॥ KRT_8_0334cd  
तिर्यग्भ्यस्त्रिजगज्जयी परिभवं लङ्केश्वरो लब्धवान्प्रापाशेषनृपोत्तमः कुरुपतिः पादाहतिं मूर्धनि । KRT_8_0335ab  
इत्यन्ते बहुमानहृत्परिभवः सर्वस्य सामान्यवत्तत्को नाम भवेन्महानहमिति ध्यायन्धृताहंक्रियः ॥ KRT_8_0335cd  
परासुमहितैस्त्यक्तं तमनाथमिव प्रभुम् । KRT_8_0336ab  
नग्रं हुताशसात्कृतुं स्वच्छन्नग्राहिणोनयन् ॥ KRT_8_0336cd  

[^0309-1]: Thus corr. by A1 from ॰स्तेज्जः.  

[page 181]  



भुजौ कण्ठे गृहीत्वैकः कराभ्यां चरणौ परः । KRT_8_0337ab  
तं भुग्नग्रीवमालोलकुन्तलं रुधिरोक्षितम् ॥ KRT_8_0337cd  
सशूत्कारव्रणं नग्रमनाथमिव पार्थिवम् । KRT_8_0338ab  
राजधान्या विनिष्कृष्टं न्यधत्तां पित्रृकानने ॥ KRT_8_0338cd  
महासरिद्वितस्ताम्भःसंभेदद्वीपभूतले । KRT_8_0339ab  
अह्नाय वह्निसंस्कारं ते भीतास्तस्य चक्रिरे ॥ KRT_8_0339cd  
न हतो नापि निर्दग्धः स केनापि व्यलोक्यत । KRT_8_0340ab  
उड्डीयेव गतस्त्वाशु नेत्रनिर्विषयोभवत् ॥ KRT_8_0340cd  
व्यतीतेन स वर्षैकचत्वारिंशतमायुषा । KRT_8_0341ab  
सप्ताशीत्यब्दपौषस्य शुक्लषष्ट्यां व्ययुज्यत ॥ KRT_8_0341cd  
चक्रेथ सासिकवचो रड्डः शोणितमण्डितः । KRT_8_0342ab  
श्मशानाश्मनि वेताल इव सिंहासने पदम् ॥ KRT_8_0342cd  
.......................................... । KRT_8_0343ab  
- - - बद्धमूलानामाद्यानां[^0343-1] तन्न[^0343-1] दिद्युते ॥ KRT_8_0343cd  
      तस्यावरोहतः सिंहासनाद्योद्धुम् पुरो युधि । KRT_8_0344ab  
      विक्रामन्तो बन्धुभृत्या युद्धभूमिमभूषयन् ॥ KRT_8_0344cd  
      तन्त्रिणौ वट्टपट्टाख्यौ युद्ध्वा तद्बान्धवौ चिरम् । KRT_8_0345ab  
      योधाश्च कट्टसूर्याद्याः सिंहद्वारेपतन्हताः ॥ KRT_8_0345cd  
      रणरङ्गनटो नृत्यन्निव राजगृहाङ्गने । KRT_8_0346ab  
      सखद्गखेटको रड्डः खण्डयन्नहितान्बभौ ॥ KRT_8_0346cd  
      दीशन्विजयसंदेहमहितानां क्षणे क्षणे । KRT_8_0347ab  
      प्रहारैः सुबहून्भित्त्वा स चिरेणापतद्रणे ॥ KRT_8_0347cd  
      राजद्रोहोचितं तस्य निहतस्यापि निग्रहम् । KRT_8_0348ab  
      वैशसत्यक्तमर्यादो गर्गः[^0348-1] कोपादकारयत् ॥ KRT_8_0348cd  
      दिद्दामठान्तिके व्यड्डः पौरैर्भस्माश्मवर्षिभिः । KRT_8_0349ab  
      अवस्करप्रणालान्तर्मग्नवक्रो व्यपात्यत ॥ KRT_8_0349cd  
      ते गुल्फदामभिः कृष्टाः स्थाने स्थाने प्रभुद्रुहः । KRT_8_0350ab  
      तत्क्षणं लोकथूत्कारपूजां कृत्योचितां दधुः ॥ KRT_8_0350cd  
      पलाय्य प्रययुः क्वापि सड्डं हंषरथादयः । KRT_8_0351ab  
      मरणाभ्यधिकां कंचित्कालं सोढुं विपद्व्यथाम् ॥ KRT_8_0351cd  
      दृष्यन्पराजितं गर्ग[^0352-1] नष्टे तदनुजे विदन् । KRT_8_0352ab  
      भोगसेनोथ तां वार्तामशृणोत्प्रलयोपमाम् ॥ KRT_8_0352cd  
      व्यावृत्य प्रत्यवस्थानुकामः पश्यन्पलायिनः । KRT_8_0353ab  
      योधान्स्वैः सहितः कैश्चित्ततः क्वापि भयादगात् ॥ KRT_8_0353cd  
      इत्थं निहतविध्वस्तनायका द्रोग्धृसंहतिः । KRT_8_0354ab  
      स्वदोर्मात्रसहायेन गर्गचन्द्रेण सा कृता ॥ KRT_8_0354cd  
      सत्त्वं साहससिद्धिं च नेतिहासेष्वपि क्वचित् । KRT_8_0355ab  
      अश्रौषं तादृशं यादृक्तस्यास्ते स्म प्रतापिनः ॥ KRT_8_0355cd  
      निशां प्रहरमह्नश्च राज्यं कृत्वा स लब्धवान् । KRT_8_0356ab  
      द्रोहकृच्छङ्खराजाख्यां गतिं कुकृतिनामगात् ॥ KRT_8_0356cd  
      यशस्करकुले जन्म द्रोग्धृभिस्तैः प्रमाणितम् । KRT_8_0357ab  
      क्षणभङ्ग्यभजद्राज्यं यस्माद्वर्णटदेववत् ॥ KRT_8_0357cd  
      दावोद्दीपनकूटयन्त्रघटनैः सिंहादिसंहारिणो यान्त्याकस्मिकगण्डशैलपतनैरन्तं किराता वने । KRT_8_0358ab  
      एकेनैव ननु प्रधावति जनः सर्वोपि मृत्योः पथा हन्ताहं[^0358-1] निहतोयमेष तु मितम् कालं विभेदग्रहः ॥ KRT_8_0358cd  
      स्वोद्वाहे ललनौघमङ्गलरवो यैर्हर्षुलैः श्रूयते दीनैस्तैर्दयिताविलाप उदयन्नाकर्ण्यतेन्तक्षणे । KRT_8_0359ab  
      ह्योपि घ्नन्नहितं प्रहृष्यति परः स्वं घ्नन्तमन्ते मुदोद्वृत्तं सोप्यवलोकयत्यहह धिङ्मोहोयमान्ध्यावदः ॥ KRT_8_0359cd  
      सायं विचिन्तितो रात्रौ फलितोन्यत्र वासरे । KRT_8_0360ab  
      दुर्विपाकप्रदाताभूद्द्रोग्धॄणां साहसद्रुमः ॥ KRT_8_0360cd  
      अथ सिंहासनस्यान्तः कार्यान्ते त्यक्तविग्रहः । KRT_8_0361ab  
      गर्गः प्रक्षालितामर्षश्चक्रन्द स्वामिनं चिरम् ॥ KRT_8_0361cd  
      तस्मिन्रुदति सर्वोपि पौरलोको भयोज्झितः । KRT_8_0362ab  
      संप्राप्तावसरो भूपं व्यलापीलोकवत्सलम् ॥ KRT_8_0362cd  
      कारुण्योत्पत्तये दत्त्वा कोशं जीवितकामया । KRT_8_0363ab  
      जयमत्या तदावादि गर्गः कपटशीलया ॥ KRT_8_0363cd  

[^0343-1]: There words written by A1 after verse 342, belong apparently to a verse of which the beginning is lost; the lacuna in the text is not indicated in A. Perhaps, more verses have been lost here.  

[^0343-2]: A तन्निदि॰.  

[^0348-1]: Thus corr. by A1 from गग्गः.  

[^0352-1]: Thus corr. by A1 from गग्गं.  

[^0358-1]: A1 gloss अहं हन्ता.  

[page 182]  



कुरु मे संविदं सत्त्वमयस्तु सः । KRT_8_0364ab  
तत्प्रक्रियावचो ज्ञात्वा चितिं अकल्पयत् ॥ KRT_8_0364cd  
चिकुरनिचये यत्कौटिल्यं विलोचनयोश्च या तरलतरला यत्काठिन्यं तथा कुचकुम्भयोः । KRT_8_0365ab  
वसति हृदि तद्यासां पिण्डीभवन्ननु ता इमा गहनहृदया विज्ञायन्ते न कैश्चन योषितः ॥ KRT_8_0365cd  
दौःशील्यमप्याचरन्त्यो घातयन्त्योपि वल्लभान् । KRT_8_0366ab  
हेलया प्रविशन्त्यग्निं न स्त्रीषु प्रत्ययः क्वचित् ॥ KRT_8_0366cd  
युग्याधिरूढा सा यान्ती यावन्मार्गे व्यलम्बत । KRT_8_0367ab  
अग्रतो बिज्जला तावन्निर्गत्य प्राविशच्चिताम् ॥ KRT_8_0367cd  
अथ तस्याश्चितारोहं कुर्वन्त्या भूषणार्थिभिः । KRT_8_0368ab  
लुण्टकैर्लुण्ट्यमानाया व्यया गात्रेषु पप्रथे ॥ KRT_8_0368cd  
सच्छत्रचामरे राज्ञयु[^0369-1] दह्यमाने विलोकयन् । KRT_8_0369ab  
लोकः सर्वोपि साक्रन्दो दग्धवृष्टिरिवाभवत् ॥ KRT_8_0369cd  
औचित्यं तेन च तदा निन्येत्यन्तपवित्रताम् । KRT_8_0370ab  
सर्वैर्यदर्थ्यमानोपि नोपाविक्षन्नृपासने ॥ KRT_8_0370cd  
सुतमुच्चलदेवस्य बालमङ्के निधित्सता । KRT_8_0371ab  
राज्येभिषेक्तुं ते केचित्तेनान्वैष्यन्त[^0371-1] यत्नतः ॥ KRT_8_0371cd  
लोको येष्वद्य केषांचित्तत्त्वमालोक्य सस्मितः । KRT_8_0372ab  
भिक्षामप्यटितुं जाने नैव जानाति योग्यताम् ॥ KRT_8_0372cd  
राज्ञ्यां श्वेताभिधानायां मल्लराजस्य ये[^0373-1] सुताः । KRT_8_0373ab  
सल्हणाद्यास्त्रयोभूवन्मध्यमे प्राक्क्षयं गते ॥ KRT_8_0373cd  
हन्तुं ज्येष्ठकनिष्ठौ द्वौ शेषौ सल्हणलोठनौ । KRT_8_0374ab  
अन्विष्टौ शङ्खराजेन भयान्नवमठं गतौ ॥ KRT_8_0374cd  
निर्लज्जैर्निहतान्द्रोग्धॄन्विहाय मिलितैः पुनः । KRT_8_0375ab  
तन्त्र्यश्वारोहसचिवैरानीतः कृतचाक्रिकैः ॥ KRT_8_0375cd  
दृष्ट्वा राज्यार्हमप्राप्य कंचिज्ज्यायांस्तयोस्तदा । KRT_8_0376ab  
गर्गेण राज्ये संरम्भादभ्यषिच्यत सल्हणः ॥ KRT_8_0376cd  
हा धिक्चतुqणां यामानामन्तरे नृपतित्रयी । KRT_8_0377ab  
अहस्त्रियामे तत्रासीद्दृश्या या पुरुषायुषैः ॥ KRT_8_0377cd  
ये सायमुच्चलनृपं प्राह्णे रड्डुं सिषेविरे । KRT_8_0378ab  
मध्याह्ने सल्हणं प्रापुर्दृष्टास्ते राजसेवकाः ॥ KRT_8_0378cd  
अथ लोहरकोट्टस्थः सार्धेह्नि गलिते नृपः । KRT_8_0379ab  
सुस्सलो भ्रातृमरणं श्रुत्वा तूद्भान्तमानसः ॥ KRT_8_0379cd  
गर्गेण प्रहितो दूतः स क्रन्दन्स्वं क्षिपन्क्षितौ । KRT_8_0380ab  
ततस्तं वीतसंदेहं चकारार्तप्रलापिनम् ॥ KRT_8_0380cd  
आद्यात्सल्हणवृत्तान्तपर्यन्तां नाशृणोत्कथाम् । KRT_8_0381ab  
गर्गदूताद्भ्रातृवधं स्वस्याह्वानं च केवलम् ॥ KRT_8_0381cd  
अश्रद्दधानस्तं शीघ्रमरिच्छेदं सुदुष्करम् । KRT_8_0382ab  
तदाह्नानाय गर्गो यं प्राहिणोत्तं चलन्गृहात् ॥ KRT_8_0382cd  
आक्रन्दमुखरो भूत्वा तां रात्रिमरुणोदये । KRT_8_0383ab  
कश्मीराभिमुखो यात्रामसंभृतबलोप्यदात् ॥ KRT_8_0383cd  
अन्योथ गर्गदूतस्तं पथि संघटितोभ्यधात् । KRT_8_0384ab  
कृत्स्नमावेद्य वृत्तान्तं नागन्तव्यमिति ध्रुवम् ॥ KRT_8_0384cd  
क्षिप्रं हतेषु द्रोहेषु त्वय्यसंनिहितेनुजः । KRT_8_0385ab  
कृतस्तु सल्हणो राजा कृत्यमागमनेन किम् ॥ KRT_8_0385cd  
श्रुत्वेति गर्गसंदेशं कोपादसहनो नृपः । KRT_8_0386ab  
अप्रयाणैषिणो भृत्यान्विहस्यैवं वचोब्रवीत् ॥ KRT_8_0386cd  
नास्माकं पैतृकं राज्यं यदि रिक्थहरोनुजः । KRT_8_0387ab  
मज्ज्यायसा मया चैतद्भुजाभ्यामर्जितं पुनः ॥ KRT_8_0387cd  
राज्यं स्वीकुर्वतोरन्यो न दाताभूत्तदावयोः । KRT_8_0388ab  
येनाहृतमिदं पूर्वं स क्रमः क्व गतोधुना ॥ KRT_8_0388cd  
इत्युक्त्वावरितैरेव वहन्नासीत्प्रयाणकैः । KRT_8_0389ab  
दूतांश्च पार्श्वं गर्गस्य स्वीकृत्यै प्राहिणोद्बहून् ॥ KRT_8_0389cd  
स काष्ठवाटं संप्राप सल्हणस्य हितैषिणा । KRT_8_0390ab  
निर्गत्य गर्गचन्द्रेण चक्रे हुष्कपुरे पदम् ॥ KRT_8_0390cd  
प्रवृत्तायां विभावर्यां दूतैः कृतगतागतैः । KRT_8_0391ab  
तस्याङ्गीकृतसामापि गर्गो द्रोग्धाभ्यधीयत ॥ KRT_8_0391cd  

[^0369-1]: Emended; A राज्ञो.  

[^0372-1]: Emended with C; A ॰न्वेष्यन्त.  

[^0373-1]: Thus A4 C R; A1 यं.  

[page 183]  



कार्यमध्यगतो राजा तथापि प्राहिणोत्तदा । KRT_8_0392ab  
धात्रेयं भ्रातरं गर्गाभ्यर्णं हितहिताभिधम् ॥ KRT_8_0392cd  
भोगसेनः क्षणे तस्मिन्नाययौ दैवमोहितः । KRT_8_0393ab  
खाशकान्बिल्बवनजान्मध्येकृत्य नृपान्तिकम् ॥ KRT_8_0393cd  
सोभ्यर्णं कर्णभूत्याख्यमश्वारोहं महीपतेः । KRT_8_0394ab  
विसृज्य गर्गं जेष्ट्यामीत्युक्त्वाभूल्लोभनोद्यतः ॥ KRT_8_0394cd  
कालापेक्षामपि त्यक्त्वा हन्तुं भ्रातृद्रुहं स तम् । KRT_8_0395ab  
योग्यं प्रसङ्गमन्विष्यञ्जज्ञे लोकैरसज्जनः ॥ KRT_8_0395cd  
यस्य भ्रातृद्रुहः पार्श्वे स त्वमाश्रीयसे कथम् । KRT_8_0396ab  
गर्गोपि तमुपालेभे दूतैरित्यादि संदिशन्[^0396-1] ॥ KRT_8_0396cd  
स तु मार्गात्पलाय्यायं तमसीति विलम्बकृत् । KRT_8_0397ab  
दत्तास्कन्दः क्षपापाये तं सानुगमघातयत् ॥ KRT_8_0397cd  
पतन्रणं कर्णभूतिर्वीरवृत्त्या व्यरोचत । KRT_8_0398ab  
तस्य द्वैमातुरो भ्राता तेजःसेनोप्यनूनया ॥ KRT_8_0398cd  
तेहःसेनस्तु शूलाग्रे नृपादेशान्न्यवेश्यत । KRT_8_0399ab  
मरिचो लवराजस्य तनूजोश्वपतेरपि ॥ KRT_8_0399cd  
अवष्टम्भेन भूपोभून्निग्रहावग्रहक्षमः । KRT_8_0400ab  
न येनासितुमप्यास्था तावदासीत्तु तद्बलम् ॥ KRT_8_0400cd  
पुरोगोपि कृतः पश्चाद्योतीतेह्नि महीभुजा । KRT_8_0401ab  
स सञ्जपालस्तत्पार्श्वमथादायाययौ हयान् ॥ KRT_8_0401cd  
तेष्वायातेष्ववष्टम्भं यातं किंचिच्च तद्बलम् । KRT_8_0402ab  
प्राप्तश्च गर्गसेनानीः सूर्याख्योनल्पसैनिकः ॥ KRT_8_0402cd  
दुध्रुक्षुर्वीक्ष्य तानाप्तैर्नृपोश्वमधिरोपितः । KRT_8_0403ab  
उत्सेकशठधीर्वर्म कृच्छ्राच्च परिधापितः ॥ KRT_8_0403cd  
गगनं शलभच्छन्नमिव कुर्वन्नथापतत् । KRT_8_0404ab  
शरासारो रिपुबलात्सर्वतोच्छिन्नसंततिः ॥ KRT_8_0404cd  
ओंकारं शरशूत्कारैः कृत्वा द्रोहस्य दुःसस्हाः । KRT_8_0405ab  
प्राहरन्राजकटके सर्वान्सर्वायुधैर्द्विषः ॥ KRT_8_0405cd  
हतविक्षतविध्वस्तसैन्यः साहसिको नृपः । KRT_8_0406ab  
वेगादपससारैको मध्यान्निर्गत्य वैरिणाम् ॥ KRT_8_0406cd  
गर्जत्सिन्धुरथाश्रान्तनत्युन्नतिरलङ्घ्यत । KRT_8_0407ab  
सवाजिना तेन सेतुर्दुर्लङ्घ्यः पत्रिणामपि ॥ KRT_8_0407cd  
सञ्जपालादयो द्वित्राः शेकुस्तमनुवर्तितुम् । KRT_8_0408ab  
पृष्ठलग्ना निरुन्धन्तः स्थाने स्थाने विरोधिनः ॥ KRT_8_0408cd  
वीरानकाभिधं वीरः स खशानां निवेशनम् । KRT_8_0409ab  
त्रिंशद्विंशैः समं भृत्यैः प्रविष्टस्तत्यजेरिभिः ॥ KRT_8_0409cd  
निरम्बरैर्निराहारैस्तिष्ठन्कतिपयैः समम् । KRT_8_0410ab  
स तत्र चित्रमाक्रम्य निर्भयो दण्डयन्खशान् ॥ KRT_8_0410cd  
क्रमेण च हिमापातदुर्लङ्घ्याध्वनि संकटे । KRT_8_0411ab  
अविपन्नो भाग्ययोगात्प्रययौ लोहरं पुनः ॥ KRT_8_0411cd  
पदे पदे प्राप्तमृत्युरायुःशेषेण रक्षितः । KRT_8_0412ab  
तथाप्यासीत्स कश्मीरप्राप्तिमेव विचिन्तयन् ॥ KRT_8_0412cd  
वराकं द्वारसेत्वग्राद्वर्गो हितहितं क्रुधा । KRT_8_0413ab  
विरुद्धधीर्वितस्तायां बद्धपाण्यङ्घ्रिमक्षिपत् ॥ KRT_8_0413cd  
तस्मिन्प्रक्षिप्यमाणेप्सु क्षेमाख्यः स्वं क्षिपन्पुरः । KRT_8_0414ab  
दासोस्योच्चैःपदारोहमधःपातेपि लब्धवान् ॥ KRT_8_0414cd  
राज्यप्रदः क्षतारिशच् गर्गः प्राप्तोन्तिकं ततः । KRT_8_0415ab  
प्राप सल्हणराजस्य सविशेषमधीशताम् ॥ KRT_8_0415cd  
स भूभृन्मन्त्रिविक्रान्तिहीनो राज्यमवाप्तवान् । KRT_8_0416ab  
चक्रभ्रममिवापश्यत्सर्वतो भ्रान्तमानसः ॥ KRT_8_0416cd  
न मन्त्रो न च विक्रान्तिर्न कौटिल्यं न चार्जवम् । KRT_8_0417ab  
न दातृता न लुब्धत्वं तस्योद्रिक्तं किमप्यभूत् ॥ KRT_8_0417cd  
तद्राज्ये राजधान्यन्तर्मध्याह्नेपि मलिम्लुचः[^0418-1] । KRT_8_0418ab  
लोकं मुमुषुरन्याध्वसंचारस्य कथैव का ॥ KRT_8_0418cd  
पङ्गुरप्यङ्गना कालं क्रान्त्या यत्रात्यवाहयत् । KRT_8_0419ab  
पुमानप्यभवत्तत्र साध्वसाध्वस्तधीरसौ ॥ KRT_8_0419cd  
यामद्य सह्लणोन्येद्युर्भेजे तां लोठनः[^0420-1] स्त्रियम् । KRT_8_0420ab  
साधारण्यं गर्तो राज्यभोग इत्यभवत्तयोः ॥ KRT_8_0420cd  
पुरुषान्तरविज्ञानविहीनस्य प्रमाद्यतः । KRT_8_0421ab  
सर्वोपि तस्य तन्त्रज्ञैर्व्यवहारो व्यहस्यत ॥ KRT_8_0421cd  

[^0396-1]: Emended with C; A सन्दिशत्.  

[^0418-1]: Thus A.  

[^0420-1]: Emended with C; A लोष्ठनः.  

[page 184]  



श्वशुरो लोठनस्योजसूहस्तेन[^0422-1] व्यधीयत । KRT_8_0422ab  
द्वारे तापसगोष्ठीषु योग्यो विक्रमनिष्ठुरे ॥ KRT_8_0422cd  
यः सुस्सलभयोच्छेदमङ्गीकुर्वस्तदागमे । KRT_8_0423ab  
स्वमन्त्रलक्षजापेन सिद्धिं मन्त्रक्षणेभ्यधात् ॥ KRT_8_0423cd  
जिह्मो गर्गाज्ञया राजा तदप्रियमपातयत् । KRT_8_0424ab  
बद्धाश्मानं वितस्तायां बिम्बं नीलाश्वडामरम् ॥ KRT_8_0424cd  
राजानुग्राहको गर्गस्तांस्तान्व्यापादयन्रिपून् । KRT_8_0425ab  
हालाहाण्डामरान्भूरीन्दत्तभोज्यानघातयत् ॥ KRT_8_0425cd  
राज्यकिंचित्करे गर्गायत्तजीवितमृत्यवः । KRT_8_0426ab  
बाह्याश्चाभ्यन्तरे चासन्नल्पे वा पृथवोपि वा ॥ KRT_8_0426cd  
कदाचिल्लहराद्गर्गे प्रविष्टेथ नृपान्तिकम् । KRT_8_0427ab  
चुक्षोभ नगरे लोकः सर्व एव भयाकुलः ॥ KRT_8_0427cd  
तदा ह्युदचरद्वार्ता शूलान्यारोप्य नौषु यत् । KRT_8_0428ab  
क्रुध्यन्गर्गोयमायातो हन्तुम् सर्वान्नृपाश्रितान् ॥ KRT_8_0428cd  
गर्भिणीगर्भपातिन्या तादृश्या भयवार्तया । KRT_8_0429ab  
द्वित्राण्यहान्यन्वभावि जनैर्ज्वर इवाखिलैः ॥ KRT_8_0429cd  
ततस्तिलकसिंहाद्यैरुद्रेकाद्द्रागदीयत । KRT_8_0430ab  
अनवेक्ष्य नृपादेशमास्कन्दो गर्गमन्दिरे ॥ KRT_8_0430cd  
देशश्चात्युल्बणः कृत्स्नो धावति स्म धृतायुधः । KRT_8_0431ab  
प्रत्यग्रहीत्तानखिलान्गर्गचन्द्रस्त्वविह्वलः ॥ KRT_8_0431cd  
निर्लज्जा दिल्हभट्टारलक्ककाद्यास्तुरंगमैः । KRT_8_0432ab  
भ्राम्यन्तस्तत्रादृश्यन्त गर्गावसथवीथिषु ॥ KRT_8_0432cd  
निषिषेध न तान्राजा प्रत्युतास्कन्ददायिनाम् । KRT_8_0433ab  
लोठनं कुण्ठशक्तीनां तेषां स्फूर्त्यै व्यसर्जयत् ॥ KRT_8_0433cd  
तेनापि योधैर्गर्गस्य रुद्धमार्गेण मन्दिरम् । KRT_8_0434ab  
न रुद्धं नापि निर्दग्धुं पारितं दत्तवह्निना ॥ KRT_8_0434cd  
धानुष्कः केशवो नाम मठेशो लोठिकामठे । KRT_8_0435ab  
अवाधतैव नाराचैस्तद्योधान्घातयन्परम् ॥ KRT_8_0435cd  
प्रकाशेन समं राजलोके विरलतां गते । KRT_8_0436ab  
सायं सानुचरो गर्गो हयारूढो विनिर्ययौ ॥ KRT_8_0436cd  
समरैरप्रतिहतो निनाय लहरं व्रजन् । KRT_8_0437ab  
बद्ध्वोजसूहमस्वस्थमासीनं त्रिपुरेश्वरे ॥ KRT_8_0437cd  
तापसेन किमेतेनेत्युक्त्वान्येद्युर्मुमोच तम् । KRT_8_0438ab  
तं सुस्सलेपि विधुरे नृपतिं नोदपाटयत् ॥ KRT_8_0438cd  
क्षणे क्षणेभवद्देशस्ततः प्रभृति सर्वतः । KRT_8_0439ab  
गर्गागमनसंत्रस्तपौरार्गलितमन्दिरः ॥ KRT_8_0439cd  
अथार्तस्य महीभर्तुर्गर्गसंधानमिच्छतः । KRT_8_0440ab  
महत्तमः सहेलोभूल्लहरे दूत्यमाचरन् ॥ KRT_8_0440cd  
तेनाङ्गीकारितो गर्गः कथंचित्कन्यकार्पणम् । KRT_8_0441ab  
भृत्यास्तु तेन संबन्धं नैच्छन्भूतस्य भूपतेः ॥ KRT_8_0441cd  
ततः सुस्सलदेवेन सह संधिं निबद्धवान् । KRT_8_0442ab  
पश्चात्संप्रार्थ्यमानोपि संबन्धं न व्यधत्त सः ॥ KRT_8_0442cd  
मण्डले विशरारुत्वमेवं याते नृपोवधीत्[^0443-1] । KRT_8_0443ab  
सड्डं हंसरथं नोनरथं चासादितांश्चरैः ॥ KRT_8_0443cd  
तानग्निकणसूच्यादिप्रवेशौ - - - र्जनः[^0444-1] । KRT_8_0444ab  
अत्यक्तानसुभिर्घोरामवस्थामन्वबीभवत्[^0444-2] ॥ KRT_8_0444cd  
भोगसेनाङ्गानां मल्लामनुमेने स यन्नृपः । KRT_8_0445ab  
अनुसर्तुम् पतिं छन्नं वसन्ती[^0445-1] साधु तद्व्यधात् ॥ KRT_8_0445cd  
तादृग्वृग्दृष्ट्वापि वैक्लव्यं शङ्कितेन तदन्तरे । KRT_8_0446ab  
प्रमिम्ये दिल्हभट्टारो रसदानेन भूभुजा । KRT_8_0446cd  
न राजबीजी नोच्चण्डविक्रमो वा बभूव सः । KRT_8_0447ab  
शमितो गूढदण्डेन यत्तथा तेन पापिना ॥ KRT_8_0447cd  
तं या निनिन्दानिष्पन्नपौरुषं तत्स्वसुस्तदा । KRT_8_0448ab  
तस्या वह्निप्रवेशेन सिद्धं मानवतीव्रतम् ॥ KRT_8_0448cd  
सोल्पोपि राज्यकालोभूदेवमातङ्कदुःसहः[^0449-1] । KRT_8_0449ab  
दीर्घक्षपादृश्यमानदीर्घदुःस्वप्नसंनिभः ॥ KRT_8_0449cd  
कालवित्सुस्सलो गर्गाद्बद्धसंधिरपि त्रसन् । KRT_8_0450ab  
न्ययुङ्क्ताग्रे सञ्जपालं काश्मीरौन्मुख्यभाक्ततः ॥ KRT_8_0450cd  

[^0422-1]: Emended; A ॰स्योजस्सूह॰. Cf.viii.437.  

[^0443-1]: Emended; A नृपोब्रवीत्.  

[^0444-1]: A1 ॰प्रवेशैर्जनः, without indicating the lacuna; C ॰देशैरिह दुर्जनः.  

[^0444-2]: Emended; A ॰भीभवत्.  

[^0445-1]: Thus corr. by later hand from A वसन्तीं.  

[^0449-1]: Emended with R C; A राजका॰.  

[page 185]  



द्वारेण सह दत्तार्थो लक्ककः सल्हभूभुजा । KRT_8_0451ab  
वराहमूaं संप्राप्य कथंचित्प्रस्थितिं भजन् ॥ KRT_8_0451cd  
गर्गः स्मरन्नवस्कन्दं पश्चादभ्येत्य नाशयन् । KRT_8_0452ab  
वाराहमूलेन[^0452-1] समं तस्य सैन्यमलुण्ठयत् ॥ KRT_8_0452cd  
विदद्रौ स तु तद्योधैर्हतैश्च परिषस्वजे । KRT_8_0453ab  
अदिव्यैर्मेदिनी दिव्यैर्देहैस्त्वप्सरसां गणः ॥ KRT_8_0453cd  
नायके गलिते शुद्धवृत्तैः सद्वंशजैर्मही । KRT_8_0454ab  
पतितैरुप्पच्छुड्डाद्यैर्भूषिता मौक्तिकैरिव ॥ KRT_8_0454cd  
आगच्छता भिन्नभीतिः सञ्जपालेन लक्ककः । KRT_8_0455ab  
निराश्रयः संप्रपेदे पार्श्वं सुस्सलभूपतेः ॥ KRT_8_0455cd  
सोथ भूभृत्सञपाले दूरं क्रान्तरिपौ गते । KRT_8_0456ab  
आजगामान्तिकं प्राप्तैः प्रेरितः पौरडामरैः ॥ KRT_8_0456cd  
संधिं तत्र विधास्यामि सार्धं सुस्सलभूभुजा । KRT_8_0457ab  
इत्युक्त्वा सल्हणं प्रायात्तदभ्यर्णं सहेलकः ॥ KRT_8_0457cd  
काङ्क्षिताभ्युदयं पौरैश्चातकैरिव वारिदम् । KRT_8_0458ab  
अशिश्रियन्राजवर्जं सर्व एवोच्चलानुजम् ॥ KRT_8_0458cd  
गर्गस्य गृहिणी छुड्डाभिधानाथ तदन्तिकम् । KRT_8_0459ab  
कन्यकाद्वयमादाय परिणेतुमुपाययौ ॥ KRT_8_0459cd  
उपयेमे स्वयं राजा राजलक्ष्म्यभिधां तयोः । KRT_8_0460ab  
गुणलेखां स्नुषात्वेन स्वीचक्रे तद्यवीयसीम् ॥ KRT_8_0460cd  
सल्हणे सानुजेभ्येत्य सञ्जपालेन वेष्टिते । KRT_8_0461ab  
राजापि राजसदसः सिंहद्वारं समासदत् ॥ KRT_8_0461cd  
साक्षाद्विरोधिभृत्येन[^0462-1] द्वारमेकेन पातितम् । KRT_8_0462ab  
अभून्मोघं तमप्राप्य सार्धं वैरिमनोरथैः ॥ KRT_8_0462cd  
ससैन्येर्गलितद्वारराजवेश्मस्थिते रिपौ । KRT_8_0463ab  
गर्गास्कन्दविशङ्क्यासीच्चकितं सौस्सलं बलम् ॥ KRT_8_0463cd  
गर्गे वितीर्णकन्येपि राजसैन्यमविश्वसत् । KRT_8_0464ab  
तस्थौ स्थानव्यमित्येव तृणस्पन्देपि शङ्कितम् ॥ KRT_8_0464cd  
अस्ताभिपाषिणि दिने तादृक्क्रासहते बले । KRT_8_0465ab  
स्नेहाददहति क्ष्मापे दुर्भेदौकःस्थितान्रिपून् ॥ KRT_8_0465cd  
प्रविश्य ग्रावनिर्भुग्नकवाटेन[^0466-1] तमोरिणा । KRT_8_0466ab  
द्वारं विवृत्याङ्गनस्थैः सञ्जपालोग्रहीद्रणम् ॥ KRT_8_0466cd  
तस्य निश्चित्य पातंगीं वृत्तिं भूयस्यरिव्रजे । KRT_8_0467ab  
अनुप्रवेशं विदधे पदातिर्लक्ककाभिधः ॥ KRT_8_0467cd  
दरदानयने काष्ठावाटसंकटविक्रमे । KRT_8_0468ab  
यस्तस्य सदृशो योधः प्रतिबिम्ब इवाभवत् ॥ KRT_8_0468cd  
स केशवश्च स मठाधीशस्तमनुसस्रतुः । KRT_8_0469ab  
शैनेयमारुती पार्थमिव प्रार्थितसैन्धवम् ॥ KRT_8_0469cd  
निर्गत्य मण्डपाल्लग्नप्रहारैस्तैः कथंचन । KRT_8_0470ab  
विवृते प्राङ्गनद्वारे धीरो राजाविशत्स्वयम् ॥ KRT_8_0470cd  
निर्विभागे वर्तमाने संगरे सैन्ययोर्द्वयोः । KRT_8_0471ab  
प्राङ्गने प्रमयं प्रापुर्भूयांस्तत्र शस्त्रिणः ॥ KRT_8_0471cd  
सचिवः सल्हराजस्य पतंगग्रामजो द्विजः । KRT_8_0472ab  
आजौ प्रापाजको नाम स्वःस्त्रीसंभोगभागिताम् ॥ KRT_8_0472cd  
कायस्थेनापि रुद्रेण लब्ध्वा गञ्जाधिकारिताम् । KRT_8_0473ab  
स्वामिप्रसादः साफल्यं निन्ये त्यक्त्वा तनुं रणे ॥ KRT_8_0473cd  
सायं वनस्पतिर्लीनैः खगैर्चालितो यथा । KRT_8_0474ab  
ग्राव्णि प्रविष्टे प्रोड्डीननिःशब्दविहगोभवत् ॥ KRT_8_0474cd  
आयोधनोर्वी वाचाला चक्रे चित्रार्पितेव सा । KRT_8_0475ab  
तथा सुस्सलभूपेन तुरंगस्थेन तर्जिता ॥ KRT_8_0475cd  
अनारूढेङ्गनान्तःस्थे तस्मिन्ंसिंहासनं ध्वनिः । KRT_8_0476ab  
सुस्सलो जयतीत्येवं ढक्कावाद्यम् च शुश्रुवे ॥ KRT_8_0476cd  
मल्लराजगृहे तादृङ्नान्यस्याप्युदपद्यत । KRT_8_0477ab  
अगातां तत्र वैक्लव्यं यादृक्सल्हणलोठनौ ॥ KRT_8_0477cd  
आबद्धकवचावश्वारूढावालिङ्ग्य सुस्सलः । KRT_8_0478ab  
बालौ युवामिति वदन्धूर्तोत्याजयदायुधम् ॥ KRT_8_0478cd  
आदिश्य मण्डपेन्यस्मिन्बद्धयोश्च स्थितिं तयोः । KRT_8_0479ab  
प्राप्तराज्यस्ततो राजा विवेशास्थानमण्डपम् ॥ KRT_8_0479cd  
त्र्यहोनांश्चतुरो मासान्भुक्तराज्यं बबन्ध तम् । KRT_8_0480ab  
सितस्य सोष्टाशीतेब्दे राधस्य त्रितयेहनि ॥ KRT_8_0480cd  

[^0452-1]: Thus A.  

[^0462-1]: Emended with C; A साधाद्वि॰.  

[^0466-1]:Emended; A ग्रामनि॰.  

:p: 186  
तेन सिंहासने क्रान्ते भास्वतेव नभस्तले । KRT_8_0481ab  
क्षणादेवाखिलो लोकः क्षोभमब्धिरिवात्यजत् ॥ KRT_8_0481cd  
विकोशशस्त्रः सन्द्रोहावेक्षणक्षोभतः सदा । KRT_8_0482ab  
व्याधलोके व्यात्तवक्रो मृगराज इवाभवत् ॥ KRT_8_0482cd  
भ्रातृद्रुहां कुलच्छेदमन्विष्यान्विष्य कुर्वता । KRT_8_0483ab  
न तेन नीतिनिष्ठेन शिशवोप्यवशेषिताः ॥ KRT_8_0483cd  
जनस्य वीक्ष्य दौर्जन्यमधृष्टाकारतां वहन् । KRT_8_0484ab  
स कार्यापेक्षयाप्यासीन्न क्वाप्याहितमार्दवः ॥ KRT_8_0484cd  
वस्तुतस्त्वार्द्रहृदयः क्रूरं दमयितुं जनम् । KRT_8_0485ab  
अवास्तवं तद्भीमत्वाद्भित्तिव्याल इवादधे ॥ KRT_8_0485cd  
कालवित्समयत्यागी प्रगल्भः प्रतिभानवान् । KRT_8_0486ab  
इङ्गितज्ञो दीर्घदृष्टिः स एवान्यो न कोप्यभूत् ॥ KRT_8_0486cd  
अधिकः कोपि कोप्यूनः कोपि तस्य समो गुणः । KRT_8_0487ab  
दोषोथ वा पूर्वजस्य स्वभावैक्येप्यदृश्यत ॥ KRT_8_0487cd  
अन्वकारि समानेपि कोपे तत्पूर्वजन्मनः । KRT_8_0488ab  
कोपेनं विषमालर्कं तदीयेन तु सारघम् ॥ KRT_8_0488cd  
न बभूव स वेशादौ सासूयोनुचितं पुनः । KRT_8_0489ab  
स्थितिभेदभयात्सेहे नोत्सेकमनुजीविनाम् ॥ KRT_8_0489cd  
नैच्छत्स द्वन्द्वयुद्धादिसंधानैर्मानिनां वधम् । KRT_8_0490ab  
तस्मिन्प्रमादान्निर्व्यूढे त्वदीयत कृपाकुलः ॥ KRT_8_0490cd  
वाक्पारुष्यं नृपस्यासीदाद्यस्यातङ्कदुःसहम् । KRT_8_0491ab  
तस्य तु प्रणयप्रायं हिंसाद्यावाधवर्जितम् ॥ KRT_8_0491cd  
तस्यार्थगृध्रोरुत्पादो भूयानास्ते स्म संपदाम् । KRT_8_0492ab  
त्यागो विषयकालादिनैरत्यात्तु[^0492-1] मितोभवत् ॥ KRT_8_0492cd  
नवकर्माश्वबाहुल्यप्रिये तस्मिन्दरिद्रताम् । KRT_8_0493ab  
तत्यजुः कारवो वाजिविक्रेतारश्च दैशिकाः ॥ KRT_8_0493cd  
दुःसहव्यसनोत्पत्तौ जिगीषोः प्रशमैषिणः । KRT_8_0494ab  
तस्यासीदपरित्याज्यं न किंचिद्वसुवर्षिणः ॥ KRT_8_0494cd  
तस्येन्द्रद्वादशी भूरिपरार्ध्याशुकदायिनः । KRT_8_0495ab  
यथा नृपस्य शुशुभे तथा नान्यस्य कस्यचित् ॥ KRT_8_0495cd  
यथा प्रागुच्चलो राजा सुप्राप प्रियसेवकः । KRT_8_0496ab  
स तथा सेवकैरासीद्भूम्ना दुर्लभदर्शनः ॥ KRT_8_0496cd  
नोच्चलादपरस्यासीद्व्यसनं हयवाहने । KRT_8_0497ab  
नान्यस्य सुस्सलनृपाद्दाक्ष्यं तत्र च पप्रथे ॥ KRT_8_0497cd  
शममुत्पन्नमुत्पन्नं निन्ये दुर्भिक्षमुच्चलः । KRT_8_0498ab  
राज्ये सुस्सलदेवस्य न तत्स्वप्नेप्यदृश्यत[^0498-1] ॥ KRT_8_0498cd  
किमन्यदखिलैः सोभूदग्रजादधिको गुणैः । KRT_8_0499ab  
त्यक्त्वा त्यागार्थनैस्पृह्यसुप्रापत्वानि केवलम् ॥ KRT_8_0499cd  
औच्चलेः पालको गर्गो यं राज्ये कर्तुमैहत । KRT_8_0500ab  
सहस्रमङ्गलस्तेन निरवास्यत स क्रुधा ॥ KRT_8_0500cd  
तस्मिन्भद्रावकाशस्थे प्रासनामा तदात्मजः । KRT_8_0501ab  
काञ्चनोत्कोचदश्चक्रे डामरैः सह चाक्रिकाम् ॥ KRT_8_0501cd  
असंत्यजन्नुश्चलकं पितृव्येणार्थितं शिशुम् । KRT_8_0502ab  
प्रसङ्गे तत्र गर्गोपि प्रातिकूल्यमदर्शयत् ॥ KRT_8_0502cd  
प्रहितानां नरेन्द्रेण तृणानामिव शास्त्रिणाम् । KRT_8_0503ab  
गर्गदावाग्निदग्धानां निःसंख्यानामभूत्क्षयः ॥ KRT_8_0503cd  
गर्गस्यालोपि विजयः स देवसरसोद्भवः । KRT_8_0504ab  
प्रातिलोम्येन नृपतिसैन्यानां कदनं व्यधात् ॥ KRT_8_0504cd  
राज्यप्राप्तेर्मासमात्रे दिनैरभ्यधिके गते । KRT_8_0505ab  
तेनोत्पिञ्जने राज्ञोभून्न धीरस्याकुलं मनः ॥ KRT_8_0505cd  
सुरेश्वर्यमरेoर्वीवितस्तासिन्धुसंगमाः । KRT_8_0506ab  
गर्गेण राजसैन्यानां[^0506-1] कृताः कदनकाङ्क्षिणः ॥ KRT_8_0506cd  
संग्रामे तुमुलेमात्यौ शृङ्गारकपिलौ हतौ । KRT_8_0507ab  
कर्णशूद्रकनामानौ तन्त्रिणौ च सहोदरौ ॥ KRT_8_0507cd  
निहतानन्तसुभटसमूहान्तरलक्षितान् । KRT_8_0508ab  
तादृशानपि निष्क्रष्टुं नासीत्कस्यापि पाटवम् ॥ KRT_8_0508cd  
हर्षमित्रः कम्पनेशो भूभर्तुर्मातुलात्मजः । KRT_8_0509ab  
विजयेन हतानीको विदधे विजयेश्वरे ॥ KRT_8_0509cd  

[^0492-1]: Emended; A ॰नैयत्या तु.  

[^0498-1]: Emended with C; A स्वप्नेदृश्यत.  

[^0506-1]: Emended with C; A राज्यसै॰  

[page 187]  



पुत्रो मङ्गलराजस्य तिल्हो राजान्यवंशजः । KRT_8_0510ab  
तत्र त्रिब्बाकरमुखास्तन्त्रिणश्च प्रमिम्यिरे ॥ KRT_8_0510cd  
राजानीके सञ्जपालः प्रवीरप्रवरोभवत् । KRT_8_0511ab  
भूरिसैन्येन गर्गेण नाल्पसैन्योपि यो जितः ॥ KRT_8_0511cd  
संस्तभ्य विजयक्षेत्रे लक्ककाद्यैर्विसर्जितैः । KRT_8_0512ab  
धीरो राजा बलं भग्नं स्वयम् गर्गोन्मुखं ययौ ॥ KRT_8_0512cd  
सोन्विष्य गर्गेण हतन्योधान्राशीकृतान्बहून् । KRT_8_0513ab  
निरदाहयदन्येद्युरसंख्येयैर्श्चिताग्निभिः ॥ KRT_8_0513cd  
बलिना भूभुजा गर्गः पीड्यमानः शनैः शनैः । KRT_8_0514ab  
ततः स्ववसतीर्दग्ध्वा हलाहाभिमुखोभवत्[^0514-1] ॥ KRT_8_0514cd  
स तत्र रत्नवर्षाख्यं गिरिदुर्गं समाश्रितः । KRT_8_0515ab  
हृताश्वोनुचरैस्त्यक्तो नृपेणारादवेष्ट्यत ॥ KRT_8_0515cd  
अन्वारूढेन तत्रापि सञ्जपालेन विष्टितः । KRT_8_0516ab  
चरणौ शरणीचक्रे राज्ञो दत्त्वोच्चलात्मजम् ॥ KRT_8_0516cd  
अन्तिकस्थं नृपे कर्णकोष्ठजं मल्लकोष्ठकम्[^0517-1] । KRT_8_0517ab  
विरुद्धं रुद्धवत्याशु गर्गो विश्वासमाययौ ॥ KRT_8_0517cd  
गृहीतप्रणतिस्तस्य नष्टेषु विजयादिषु । KRT_8_0518ab  
शमितोपप्लवो राजा विवेश नगरं शनैः ॥ KRT_8_0518cd  
गत्वाथ लोहरे न्यस्य बद्ध्वा सल्हणलोठनौ । KRT_8_0519ab  
स कल्हसोमपालाद्यै रेमे संसेवितो नृपैः ॥ KRT_8_0519cd  
भूयः प्रविष्टः कश्मीरान्सेव्यः सर्वातिशायिभिः । KRT_8_0520ab  
गर्गं प्रसादैरनयत्प्रवृद्धिमधिकाधिकैः ॥ KRT_8_0520cd  
ग्रीष्मार्कप्रतिमे तस्मिन्ह्लादिनावनुचक्रतुः । KRT_8_0521ab  
महादेवी कुमारश्च द्रुमच्छायावनानिलौ ॥ KRT_8_0521cd  
डामरौ देवसरसोद्भवौय् विजयगोत्रिणौ । KRT_8_0522ab  
बृहट्टिकिक्कस्तथा सूक्ष्मटिक्को वेलां प्रचक्रतुः ॥ KRT_8_0522cd  
सानाथ्यकाङ्क्षिणौ पार्थिवस्य प्रविशतः पुरः । KRT_8_0523ab  
लोकपुण्ये तस्थतुस्तौ क्रन्दद्भिः स्वानुगैः समम् ॥ KRT_8_0523cd  
विजये गर्गसंबन्धात्सदाक्षिण्यो महीपतिः । KRT_8_0524ab  
सदाचारं परित्यज्य वेत्रिभिस्तावताडयत् ॥ KRT_8_0524cd  
तौ भानिनश्च तद्भृत्याः कृष्टशस्त्रास्ततो व्यधुः । KRT_8_0525ab  
साहसं सुमहत्सैन्ये प्रहरन्तो महीपतेः ॥ KRT_8_0525cd  
श्वपाकोभोगदेवाख्यः कृपाण्या प्राहरन्नृपम् । KRT_8_0526ab  
धीरो गज्जकनामा च करवालेन पृष्ठतः ॥ KRT_8_0526cd  
सावशेषतया भूपस्यायुषो मोघतां ययुः । KRT_8_0527ab  
द्विषत्प्रहृतयो वाहतुरगी तु व्यपद्यत ॥ KRT_8_0527cd  
नृपस्यान्तरयन्वैरिप्रहृतिं बाणवंशजः । KRT_8_0528ab  
निहतस्तत्र शृङ्गारसीहः सादीशसस्यकः ॥ KRT_8_0528cd  
सैनिकैस्तैर्बृहट्टिक्काभोगदेवादयो हताः । KRT_8_0529ab  
सूक्ष्मटिक्कस्तु निस्तीर्णो हेतुर्भाविनि विप्लवे ॥ KRT_8_0529cd  
शूले व्यापादिता गज्जकादयो द्रोहसंश्रिताः । KRT_8_0530ab  
संदेहितासुरित्यासीद्राजा गर्गानुकूल्यभाक् ॥ KRT_8_0530cd  
न भवेत्पविपातेपि प्रमथः समयं विना । KRT_8_0531ab  
प्रसूनमप्यसून्हन्ति जन्तोः प्राप्तावधेः पुनः ॥ KRT_8_0531cd  
ज्वालाभिरौर्वदहनस्य पयोधिमध्ये न म्लानतामपि हि यानि मुद्दुः स्पृशन्ति । KRT_8_0532ab  
तान्येव यान्ति विलयं किल मौक्तिकानि कान्ताकुचेषु युवभावभुवोष्मणापि ॥ KRT_8_0532cd  
प्राक्सेवामपि विस्मृत्य परोत्सेकासहिष्णुना । KRT_8_0533ab  
मण्डलात्सञ्जपालाद्या निरवास्यन्त भूभुजा ॥ KRT_8_0533cd  
संबन्धी काकवंश्यानां यशोराजाभिधस्ततः । KRT_8_0534ab  
सहस्रमङ्गलाभ्यर्णं राजा[^0534-1] निर्वासितो ययौ ॥ KRT_8_0534cd  
तमन्यांश्च विनिर्यातान्देशाद्गृह्णन्समृद्धिमान् । KRT_8_0535ab  
ऐच्छल्लब्धप्रतिष्ठः स राज्ञः प्रत्यभियोगिताम् ॥ KRT_8_0535cd  
तत्पुत्रः कान्दमार्गेण विविक्षुः क्ष्मापसैनिकैः । KRT_8_0536ab  
यशोराजे क्षते प्रासः प्रत्यावृत्य ययौ भयात् ॥ KRT_8_0536cd  
अथानेष्वपि भृत्येषु राज्ञा निर्वासितेषु सः । KRT_8_0537ab  
मिलितेषु प्रथां यावद्यथावदुपलब्धवान् ॥ KRT_8_0537cd  

[^0514-1]: Emended; A फलाहा॰. Cf. हालालाण्डामरान् viii.425.  

[^0517-1]: Emended; A with diplography मल्लकोष्ठकोष्ठकम्.  

[^0534-1]: Emended with C; A राजा.  

[page 188]  



उपरागे नवे सज्जे पार्वतीयास्त्रयो नृपाः । KRT_8_0538ab  
चाम्पेयो जासटो वज्रधरो बब्बापुराधिपः[^0538-1] ॥ KRT_8_0538cd  
राजा सहजपालश्च वर्तुलानामधीश्वरः । KRT_8_0539ab  
युवराजौ त्रिवर्तोर्वीवल्लाaपुरनरेन्द्रयोः ॥ KRT_8_0539cd  
बल्ह आनन्दराजश्च पञ्च संघटिताः क्वचित् । KRT_8_0540ab  
प्रस्थानार्थं कृतपणाः कुरुक्षेत्रमुपागताः ॥ KRT_8_0540cd  
आसमत्याहृतं तावदभ्येत्य नरवर्मणः । KRT_8_0541ab  
प्रापुर्भिक्षाचरं तेन दत्तपाथेयकाञ्चनम् ॥ कुलकम्॥ KRT_8_0541cd  
स जासटेन संबन्धिस्नेहाद्विहितसत्कृतिः । KRT_8_0542ab  
नीतोन्यैश्च प्रथां भूपैर्बल्लापुरमथाययौ ॥ KRT_8_0542cd  
देशाद्विनिर्गतैर्बिम्बप्रमुखैर्वर्धितप्रथे । KRT_8_0543ab  
तस्मिन्प्राप्ते सहस्रस्य प्रतिष्ठा लघुतामगात् ॥ KRT_8_0543cd  
पौत्रोयं हर्षदेवस्य क एते राज्व इत्यथ । KRT_8_0544ab  
उक्त्वा त्यक्त्वा सहस्रादींस्तमेवाशिश्रियञ्जनाः ॥ KRT_8_0544cd  
कृतज्ञभावमुत्सृज्य संबन्धिस्नेहमोहितः । KRT_8_0545ab  
दर्यको राजपुत्रस्तं[^0545-1] राज्ञा निर्वासितोप्यगात् ॥ KRT_8_0545cd  
पुत्रः कुमारपालस्य तत्पितुर्मातुलस्य सः । KRT_8_0546ab  
वृद्धिं सुस्सलदेवेन पुरा निन्ये हि पुत्रवत् ॥ KRT_8_0546cd  
प्रेरितो युवराजेन जासटेन च कन्यकाम् । KRT_8_0547ab  
वल्लापुरेशः प्रददौ भिक्षवेथ स पद्मकः ॥ KRT_8_0547cd  
तद्देशठक्कुरो भूपान्संघटय्याखिलांस्ततः । KRT_8_0548ab  
तमैच्छद्गयपालाख्यः कर्तुं पैतामहे पदे ॥ KRT_8_0548cd  
तां वार्तां श्रुतवान्राजा यावदासीत्समाकुलः । KRT_8_0549ab  
गयपालो हतस्तावद्गोत्रजैश्छद्मना बली ॥ KRT_8_0549cd  
पद्मके तान्प्रतिगते[^0550-1] योद्धुं प्रधनमध्यगः । KRT_8_0550ab  
भिक्षाचरचमूधुर्यो दर्यकोपि व्यपद्यत ॥ KRT_8_0550cd  
तेन प्रधाननाशेन ततो भिक्षाचरो ययौ । KRT_8_0551ab  
अकिंचित्करतां मेघ इवावग्रहवारितः ॥ KRT_8_0551cd  
आसमत्यां प्रयातायां क्षीणे[^0552-1] पाथेयकाञ्चने । KRT_8_0552ab  
श्वशुरोपि ययौ तस्य शनैर्मन्दोपचारताम् ॥ KRT_8_0552cd  
चतुष्पञ्चानि वर्षाणि तिष्ठञ्जासटमन्दिरे । KRT_8_0553ab  
ग्रासाच्छादनमात्रं स ततः क्लेशात्समासदत् ॥ KRT_8_0553cd  
ठक्कुरो देङ्गपालोथ चन्द्रभागातटाश्रयः । KRT_8_0554ab  
दत्त्वा सुतां बप्पिकाख्यां तं निनाय निजान्तिकम् ॥ KRT_8_0554cd  
प्राप्तसौख्यो वसंस्ततर कंचित्कालं भयोज्झितः । KRT_8_0555ab  
स राजबीजी दैन्येन शैशवेन च तत्यजे ॥ KRT_8_0555cd  
तदन्तरे साहसिकः प्रासः साहस्रिरुन्मदः । KRT_8_0556ab  
गतागतानि कुर्वाणः संरम्भमनयन्नृपम् ॥ KRT_8_0556cd  
स सिद्धपथमार्गेण विविक्षुर्विप्लवोन्मुखः । KRT_8_0557ab  
स्वैरेव भृत्यैर्भूभर्तुर्बद्ध्वा पापैः समर्पितः ॥ KRT_8_0557cd  
तत्रोत्पिञ्जे परं सत्त्वं सञ्जपालस्य पप्रथे । KRT_8_0558ab  
खिन्नोपि द्रोहविमुखो यत्स देशान्तरं ययौ ॥ KRT_8_0558cd  
तस्मिञ्शूरे कुलीने च किं वाच्यं स दिगन्तरे । KRT_8_0559ab  
शौर्येणैव यशोराजः पप्रथे यत्तदाद्भुतम् ॥ KRT_8_0559cd  
अथ राजा निवार्याद्यान्सहेलादीन्महत्तमान् । KRT_8_0560ab  
सर्वाधिकारे विदधे कायस्थं गौरकाभिधम् ॥ KRT_8_0560cd  
स तापसस्य संबन्धी कस्यचिद्विजयेश्वरे । KRT_8_0561ab  
सेवया लोहरस्थस्य तस्य वाल्लभ्यमाययौ ॥ KRT_8_0561cd  
शमिते पूर्वकायस्थवर्गे तेन ततः क्रमात् । KRT_8_0562ab  
नीतः सर्वाधिकारित्वं सोन्यामेव स्थितिं व्यधात् ॥ KRT_8_0562cd  
अशेषकर्मस्थानेभ्यो वृत्तिं राजोपजीविनाम् । KRT_8_0563ab  
निवार्य[^0563-1] कोशे भरणं तेनाकार्यनिशं प्रभोः ॥ KRT_8_0563cd  
म्रदिम्ना पाप्मिनस्तस्य नाज्ञायि क्रूरता जनैः । KRT_8_0564ab  
मधुरिम्णा विषस्येव शक्तिः प्राणापहारिणी ॥ KRT_8_0564cd  
न्यधात्कृपणवित्तं स पूर्वसंचितनाशकृत् । KRT_8_0565ab  
विशुद्धे नृपतेः कोशे हिमे हिममिवाम्बुदः ॥ KRT_8_0565cd  
कोशः कृपणवित्तेन प्रविष्टेन हि दूषितः । KRT_8_0566ab  
भुज्यते भूमिपालानां तस्करैरथ वारिभिः ॥ KRT_8_0566cd  

[^0538-1]: Comp. vii. 588.  

[^0545-1]: A1 with Diplography दर्यको राजको राजपुत्रस्तं.  

[^0550-1]: Emended; A प्रतिगतो.  

[^0552-1]: Emended; A क्षणे.  

[^0563-1]: Emended; A निर्वार्य.  

[page 189]  



लोभाभ्यासेन भूयोपि संविन्वन्कोशमन्वहम् । KRT_8_0567ab  
आस्ते स्म लोहरगिरौ प्रहिण्वन्सर्वसंपदः ॥ KRT_8_0567cd  
गौरकाश्रयिभिर्वट्टाञ्जकाद्यैर्नियोगिभिः । KRT_8_0568ab  
विधीयते स्म निःसारा महोत्पातैरिव क्षितिः ॥ KRT_8_0568cd  
उच्चलक्ष्मापतौ शान्ते मूर्धारूढशिलोपमे । KRT_8_0569ab  
अबाधन्त पुनर्लोकं व्याधा इव नियोगिनः ॥ KRT_8_0569cd  
प्रशस्तकलशस्यान्ते तद्भ्रातृतनयः परम् । KRT_8_0570ab  
कायस्थः कनको नाम श्लाघ्यामकृत संपदम् ॥ KRT_8_0570cd  
नानादिगन्तरायातो दुर्भिक्षपतितो जनः । KRT_8_0571ab  
येनाविच्छिन्नसत्त्रेण शान्तव्यापद्व्यधीयत ॥ KRT_8_0571cd  
संजातमुच्चलस्यान्ते येषां तत्त्वपरीक्षणम् । KRT_8_0572ab  
त एव चक्रिरे राज्ञा प्रमत्तेनाधिकारिणः ॥ KRT_8_0572cd  
द्वारे तिलकसिंअहः स तादृक्तेन व्यधीयत । KRT_8_0573ab  
राजस्थाने च जनकः काणस्तस्य सहोदरः ॥ KRT_8_0573cd  
प्रतापैर्नृपतेस्तीक्ष्णैः करमाक्रान्तमण्डलः । KRT_8_0574ab  
जिताद्द्वाराधिपः सोपि स्वीचकारोरशाधिपात् ॥ KRT_8_0574cd  
काकवंश्यस्तु तिलकः क्ष्माभुजा दत्तकम्पनः । KRT_8_0575ab  
निन्ये प्रकम्पमहितान्प्रकम्पन[^0575-1] इव द्रुमान् ॥ KRT_8_0575cd  
ग्राम्यशस्त्रभृता शेडराजस्थानाधिकारिणा । KRT_8_0576ab  
नृपप्रतापैरहिताः सज्जकेनापि निर्जिताः ॥ KRT_8_0576cd  
काकवंशाश्रयात्प्राप्तराजद्वारेण[^0577-1] धीमता । KRT_8_0577ab  
अट्टमेलकभृत्येनाप्यवापीष्टेन मन्त्रिता ॥ KRT_8_0577cd  
एवं स्वाहंक्रियात्यक्तगुणापेक्षेण मन्त्रिणः । KRT_8_0578ab  
कुर्वतोच्चावचांस्तेन कश्चित्कालोत्यवाह्यत ॥ KRT_8_0578cd  
वितस्तापुलिने सोथ कर्तुं प्रारभतोन्नतम् । KRT_8_0579ab  
स्वस्य श्वश्र्वाश्च पत्न्याश्च नाम्ना सुरगृहत्रयम् ॥ KRT_8_0579cd  
उत्पातवह्निना दग्धो निःसंख्यधनदायिना । KRT_8_0580ab  
तेन दिद्दाविहारोपि नूतनत्वमनीयत ॥ KRT_8_0580cd  
पुरीमट्टिलिकां[^0581-1] जातु स प्रयातोन्तिकस्थितैः । KRT_8_0581ab  
आप्तैः प्रैर्यत कल्हाद्यैर्गर्गोच्छेदाय भूपतिः ॥ KRT_8_0581cd  
गार्गिः कल्याणचन्द्राख्यस्तानतिक्रम्य हि स्फुरन् । KRT_8_0582ab  
मृगयादिक्षणे तेषामसूयामुदपादयत् ॥ KRT_8_0582cd  
सर्वाभ्यधिकसामर्थ्यं तं निग्राह्यं निवेद्य ते । KRT_8_0583ab  
नित्योपजपनैर्गर्गे विक्रियामनयन्नृपम् ॥ KRT_8_0583cd  
बद्ध्वा त्वां लोहरे भूभृदिच्छति क्षेप्तुमित्यथ । KRT_8_0584ab  
गर्गः शशङ्के भृत्येन राज्ञा चैकेन बोधितः ॥ KRT_8_0584cd  
ततः स ससुतस्तत्र पलाय्य स्वभुवं ययौ । KRT_8_0585ab  
दिनैर्भूपोपि संप्राप्तः प्रविवेश स्वमण्डलम् ॥ KRT_8_0585cd  
अन्योन्यशङ्कया भेदं यातयो राजगर्गयोः । KRT_8_0586ab  
चक्रिकैः कृतसंचारैर्वैरं प्रौढिमनीयत ॥ KRT_8_0586cd  
स्यालं गर्गस्य विजयं स्नेहशेषवशंवदः । KRT_8_0587ab  
समीपात्स त्यजन्राजा पश्चात्तापेन पस्पृशे ॥ KRT_8_0587cd  
कारायां गर्गशत्रुर्यस्तेन पूर्वं व्यधीयत । KRT_8_0588ab  
स मल्लकोष्टकस्तस्मिन्कालेमुच्यत बन्धनात् ॥ KRT_8_0588cd  
निबद्धयौनसंबन्धं डामरैरपरैः समम् । KRT_8_0589ab  
तं कारयित्वा समर्षो निनाय बलितां नृपः ॥ KRT_8_0589cd  
शनैर्युद्धाय निर्याते राजसैन्येथ पूर्ववत् । KRT_8_0590ab  
गर्गेण कदनं चक्रे योधानामरेश्वरे ॥ KRT_8_0590cd  
तत्र सर्वातिशायिन्या वीरवृत्त्या नृपाश्रितः । KRT_8_0591ab  
शमालाडामरः प्राप प्रथां पृथ्वीहरः परम् ॥ KRT_8_0591cd  
रणे द्वारपतेर्गर्गनिर्जितस्य पलायने । KRT_8_0592ab  
शौर्यं तिलकसिंहस्य प्राप सर्वोपहास्यताम् ॥ KRT_8_0592cd  
हतशेषाः क्षताः शस्त्रवस्त्रादि त्याजिता भटाः । KRT_8_0593ab  
तदीया गर्गचन्द्रेण कारुण्यात्केपि रक्षिता ॥ KRT_8_0593cd  
वह्निसात्क्रियमाणेषु वीरदेहेषु सर्वतः । KRT_8_0594ab  
राजसैन्ये चिताग्नीनां गणना कापि नाभवत् ॥ KRT_8_0594cd  
कृष्टसैन्येन राञ्जाथ गर्गो निर्दग्धमन्दिरः । KRT_8_0595ab  
संत्यज्य लहरं प्रायाद्गिरिं धुडावनाभिधम् । KRT_8_0595cd  
गिरिमूलोपविष्टस्य भूपतेः सैनिकैः समम् । KRT_8_0596ab  
तेषु तेष्वकरोन्नित्यं गिरिमार्गेषु संगरम् ॥ KRT_8_0596cd  

[^0575-1]: Emended with C; A प्रकम्पं सहिता॰.  

[^0577-1]: Emended; A ॰श्रयान्प्राप्त॰.  

[^0581-1]: Thus A; cf. viii. 764, 831, 1947(C).  

[page 190]  



कूटयुद्धैर्नृपानीकं प्रतिरात्र्युपतापयन् । KRT_8_0597ab  
रणे त्रैलोक्यराजादिप्रमुखांस्तन्त्रिणोवधीत् ॥ KRT_8_0597cd  
फाल्गुणे[^0598-1] हिमसंभारभीमे परिमितानुगः । KRT_8_0598ab  
स धीरो राज्ञ्यपि रिपौ न धैर्येण व्ययुज्यत ॥ KRT_8_0598cd  
धैर्यवान्काकवंश्यस्तु तिलकः कम्पनापतिः । KRT_8_0599ab  
परं शिखरिशृङ्गस्थं शक्तोभूत्तं प्रधावितुम् ॥ KRT_8_0599cd  
पीडितस्तेन संप्रेष्य स्वभार्यातनयोन्तिकम् । KRT_8_0600ab  
निन्येनुकूलतां भूपं प्रसादच्छादितक्रुधम् ॥ KRT_8_0600cd  
गूढमन्युर्नृपः संधिं बद्ध्वा प्रचलितस्ततः । KRT_8_0601ab  
तं मल्लकोष्ठकं वृद्धिं निनाय न पुनः शमम् ॥ KRT_8_0601cd  
सेहेथ लहरे द्वित्रान्मासानविशदे नृपे । KRT_8_0602ab  
स मल्लकोष्ठकासह्यस्पर्धीं नीचविमाननाम् ॥ KRT_8_0602cd  
तन्मध्ये नृपतिर्गूढं बिभेदं तद्बलं नयन् । KRT_8_0603ab  
तदीयानकरोद्भृत्यान्कर्णादीन्स्वहितावहान् ॥ KRT_8_0603cd  
स खिन्नो नीचदायादसमशीर्षिकयाथ तैः । KRT_8_0604ab  
प्रेरितः पार्थिवाभ्यर्णं[^0604-1] सदारतनयोविशत् ॥ KRT_8_0604cd  
स्नातुं प्रवृत्तः पार्श्वस्थं स्नानद्रोण्युपरिस्थितः । KRT_8_0605ab  
अथैकदा तमाक्षिप्तं शस्त्रमत्याजयन्नृपः ॥ KRT_8_0605cd  
कुर्यादास्थामवष्टम्भे कोन्यः पौरुषमर्वितः । KRT_8_0606ab  
आक्षेपसमये सोपि यत्क्लैव्यं भीरुवद्ययौ ॥ KRT_8_0606cd  
उत्खातरोपितनृपः क्व नु सोभिमानः कार्पण्यभागितरलोकसमा क्व वृत्तिः । KRT_8_0607ab  
यद्वावशं नटयति प्रकटं विधातुरिच्छैव यन्त्रगुणपङ्क्तिरिवात्र जन्तुम् ॥ KRT_8_0607cd  
अशकन्युधि ये द्रष्टुमपि तं नास्य ते शठाः । KRT_8_0608ab  
केपि राजप्रिया बाहू ग्रन्थिवद्धौ तया व्यधुः ॥ KRT_8_0608cd  
श्रीसंग्राममठाभ्यर्णमन्दिरस्था नृपे स्वयम् । KRT_8_0609ab  
संक्रान्ते[^0609-1] प्राङ्गनं युद्धात्कल्याणाद्या व्यरंसिसुः ॥ KRT_8_0609cd  
जीवन्तं पितरं श्रुत्वा विदेहो गर्गनन्दनः । KRT_8_0610ab  
सान्त्वमानः स्वयं राज्ञा कृच्छ्राच्छस्त्रं समार्पयत्[^0610-1] ॥ KRT_8_0610cd  
गर्गः सदारतनयो राजौकस्येव भूभुजा । KRT_8_0611ab  
उपाचर्यत दाक्षिण्याद्बद्धो भोगैर्निजोचितैः ॥ KRT_8_0611cd  
गार्गिः पलाय्य यातोपि चतुष्को निजमन्दिरात् । KRT_8_0612ab  
अवर्णभाजा कर्णेन दृष्ट्वा राज्ञः समर्पितः ॥ KRT_8_0612cd  
रूढच्छन्नप्रकोपस्य प्रसादस्य महीभुजः । KRT_8_0613ab  
अन्तःशुद्धिविहीनस्य व्रणस्येव न निश्चयः ॥ KRT_8_0613cd  
दरद्राजे मणिधरे दिदृक्षावागते नृपः । KRT_8_0614ab  
तत्संगमाय निर्यातो गर्गं भृत्यैरघातयत् ॥ KRT_8_0614cd  
द्वित्रान्मासान्सोनुभूतकारागारस्थितिर्निशि । KRT_8_0615ab  
सत्रा त्रिभिः सुतैह् कण्ठद्दरज्जुर्न्यपात्यत ॥ KRT_8_0615cd  
निष्ठां बिम्बमुखान्निन्ये यथैव स नृपानुगैः । KRT_8_0616ab  
तथैव कण्ठबद्धाश्मा सपुत्रोक्षिप्यताम्भसि ॥ KRT_8_0616cd  
तं चतुर्नवते वर्षे भाद्रपदे नृपः । KRT_8_0617ab  
सुखेच्छुः प्रत्युत प्राप दुःखमुद्भूतविप्लवः ॥ KRT_8_0617cd  
कल्हे कालिञ्जराधीशे महादेव्याश्च मातरि । KRT_8_0618ab  
मल्लाभिधायां शान्तायां स ततोभूत्सुदुःखितः ॥ KRT_8_0618cd  
तनम्ध्ये नागपालाख्यः सोमपालस्य सोदरः । KRT_8_0619ab  
तेन प्रतापपालाख्ये हते द्वैमातुरेग्रजे ॥ KRT_8_0619cd  
शङ्कितस्तन्निहन्तारं हत्वामात्यं पलायितः । KRT_8_0620ab  
त्यक्तस्वदेशः शरणं ययौ सुस्सलभूभुजम् ॥ KRT_8_0620cd  
क्रुद्धः स कारणात्तस्मात्प्रणयं वशवर्तिनः । KRT_8_0621ab  
अगृह्णन्सोमपालस्य निश्चिकार्याभिषेणनम् ॥ KRT_8_0621cd  
निश्चित्य सर्वोपायानामसाध्यं विधुरं नृपम् । KRT_8_0622ab  
स भिक्षाचरमानिन्ये तस्य वल्लापुराद्रिपुम् ॥ KRT_8_0622cd  
निशम्यानीतदायादं तं प्रकोपाकुलो नृपः । KRT_8_0623ab  
दत्तास्कन्दोविशत्तीव्रतेजा राजपुरीं ततः ॥ KRT_8_0623cd  
दत्त्वा राज्ये नागपालं सोमपाले पलायिते । KRT_8_0624ab  
सप्त मासान्स तत्रासीत्तांस्तान्संवासयन्रिपून् ॥ KRT_8_0624cd  

[^0918-1]: A फाल्गुणे.  

[^0604-1]: Emended with C; A पार्णिवा॰.  

[^0605-1]: Emended; A ॰क्षिप्तशस्त्रं.  

[^0609-1]: Emended; A सङ्ग्रमि प्रा॰.  

[^0610-1]: Emended with C; A समर्पयत्.  

[page 191]  



राज्ञां वज्रधरादीनां राजा वज्रधरोपमः । KRT_8_0625ab  
सेवावसरदानेन प्रसादविवशोभवत् ॥ KRT_8_0625cd  
भ्रमतां चन्द्रभागादिसरित्तीरेषु सर्वतः । KRT_8_0626ab  
तत्सैन्यानां[^0626-1] मुखमपि द्रष्टुं शेकुर्न वैरिणः ॥ KRT_8_0626cd  
अग्रगाम्यभवत्तस्य तिलकः कम्पनापतिः । KRT_8_0627ab  
पृथ्वीहरो डामरश्च मार्गरक्षणदीक्षितः ॥ KRT_8_0627cd  
धार्मिको नृपतिर्ब्रह्मपुरीं देवगृहांश्च सः । KRT_8_0628ab  
मण्डलं द्विषतो रक्षन्प्रपेदे मौलिकं फलम् ॥ KRT_8_0628cd  
तस्येन्द्रविभवस्यान्यत्सामग्र्यं वर्ण्यते कियत् । KRT_8_0629ab  
आययावश्वघासोपि सैन्ये यस्य स्वमण्डलात् ॥ KRT_8_0629cd  
तत्र प्रसङ्गे तत्राप्तीभवन्सुजनवर्धनः । KRT_8_0630ab  
दूरस्थस्यानयद्रूढिं गौरकस्योपरि क्रुधम् ॥ KRT_8_0630cd  
राष्ट्रगुप्त्यै स्वयं राज्ञा स्थापितः[^0631-1] स स्वमण्डले । KRT_8_0631ab  
अज्ञायि पैशुनाश्रुद्धबुद्धिना निखिलार्थहृत् ॥ KRT_8_0631cd  
तत्संबब्धेन जनकं स निन्दन्नगराधिपम् । KRT_8_0632ab  
मनस्तिलकसिंहस्य तद्भ्रातुरुदवेजयत् ॥ KRT_8_0632cd  
हृत्वाधिकारं त्वस्याथ क्रुद्धः पर्णोत्ससंभवम् । KRT_8_0633ab  
अनन्तात्मजमानन्दाभिधं[^0633-1] द्वाराधिपं व्यधात् ॥ KRT_8_0633cd  
सोमपालादयः श्लाघ्यास्तदा प्रकृतयोभवन् । KRT_8_0634ab  
राज्ञस्तथा स्थितस्यापि न याः सविधमाययुः ॥ KRT_8_0634cd  
स पञ्चनवते वर्षे वैशाख्येथ स्वमण्डलम् । KRT_8_0635ab  
प्राविशन्नागपालोपि राज्यभ्रष्टस्तमन्वगात् ॥ KRT_8_0635cd  
दुःसहातङ्कदूतेन लोभेन क्षोभितस्ततः[^0636-1] । KRT_8_0636ab  
अदण्डयच्च वास्तव्याननयाच्चाल्पतां व्ययम् ॥ KRT_8_0636cd  
निर्वार्य गौरकं कार्यात्कार्यिणस्तत्समाश्रितान् । KRT_8_0637ab  
तस्य दण्डयतः सर्वे विरागं मन्त्रिणो ययुः ॥ KRT_8_0637cd  
अकाण्डे व्यवहारेषु स विपर्यासितेष्वभूत् । KRT_8_0638ab  
अवसन्नधनो गाढमप्रौढ्यान्नवमन्त्रिणाम् ॥ KRT_8_0638cd  
सौवर्णीरिष्टकाः कृत्वा प्राहिणोल्लोहरान्तरे । KRT_8_0639ab  
काञ्चनाद्रिप्रतीकाशान्स्वर्णराशीनढौकयत् ॥ KRT_8_0639cd  
अथ दण्डयितुं गर्गभृत्यान्दण्डाधिकारिणम्[^0640-1] । KRT_8_0640ab  
लहरेकृत गर्गस्य मन्त्रिणं गज्जकाभिधम् ॥ KRT_8_0640cd  
तं दण्डभीतैर्गर्गस्य सेवकैराश्रितस्ततः । KRT_8_0641ab  
विश्वस्तमवधीत्क्रुध्यंश्छद्मना मल्लकोष्ठकः ॥ KRT_8_0641cd  
लहरे विप्लुते राजा द्वैमातुरमथाग्रजम् । KRT_8_0642ab  
मल्लकोष्ठस्यार्जुनाख्यं बबन्ध सविधस्थितम् ॥ KRT_8_0642cd  
हस्तं च सड्डचन्द्रस्य पुत्रं गोत्रिणमप्यसौ । KRT_8_0643ab  
बद्ध्वा व्यधाद्बहिकाख्यं तस्य तद्भ्रातरं हितम् ॥ KRT_8_0643cd  
पूर्ववैरं स्मरन्सूर्यं सपुत्रं तं परांस्तथा[^0644-1] । KRT_8_0644ab  
बबन्धानन्दचन्द्रादीन्नीत्युलङ्घनमाचरन् ॥ KRT_8_0644cd  
निगते लहरं मल्लकोष्ठके विद्रुते ततः । KRT_8_0645ab  
आरोप्यार्जुनकोष्ठं तं शूले कोपाद्व्यपादयत् ॥ KRT_8_0645cd  
निवेश्य सैन्यं तत्राथ प्रविष्टस्य पुरं ययुः । KRT_8_0646ab  
डामरा निखिलास्तस्य वैरं विश्वस्तघातिनः ॥ KRT_8_0646cd  
क्रुध्यन्पृथ्वीहरायापि कृतसेवाथ मन्त्रिभिः । KRT_8_0647ab  
आदिष्टैः कम्पनेशाद्यैरवस्कन्दमदापयत् ॥ KRT_8_0647cd  
कथं चित्सस् तु विस्तीर्णो जयन्तीविषयौकसः । KRT_8_0648ab  
बन्धोः क्षीराभिधानस्य प्रविवेशोपवेशनम् ॥ KRT_8_0648cd  
दिनेवन्तिपुरादीनां पुराणामन्तरेण तम् । KRT_8_0649ab  
व्रहन्तं विधुरं केचिन्नाशकन्बाधितुं द्विषः ॥ KRT_8_0649cd  
तद्वैधुर्यविधानं तत्प्रजासंहारकार्यभूत् । KRT_8_0650ab  
प्रमादाद्भूपतेः[^0650-1] क्रुद्धवेतालोत्थापनोपमम् ॥ KRT_8_0650cd  
क्षीरोथ तीक्ष्णधीर्वृद्धः सह पृथ्वीहरेण सः । KRT_8_0651ab  
अढौकयच्छमाङ्गासान्तरेष्टादश डामरान् ॥ KRT_8_0651cd  
अभेद्यसंधांस्ताञ्जेतुं निर्यातो विजयेश्वरम् । KRT_8_0652ab  
न्ययङ्क्त भूभृत्संभ्रान्तस्तिलकं कम्पनापतिम् ॥ KRT_8_0652cd  
संग्रामैः खण्डशः कुर्वन्स तानतुलविक्रमः । KRT_8_0653ab  
विद्रावयामास रयैः पुरोवायुरिवाम्बुदान् ॥ KRT_8_0653cd  

[^0626-1]: Emended; A तान्सैन्य॰.  

[^0631-1]: Emended with C; A स्थापितां.  

[^0633-1]: Emended; A अनन्ताधिपमा॰. Cf. viii.713. 1005. 1042.  

[^0636-1]: Emended; A क्षोभतस्ततः.  

[^0640-1]: Emended with C; A ॰कारिणाम्.  

[^0644-1]: Emended with C; A परंस्त॰.  

[^0650-1]: Emended with C; A प्रमाद्भूपतेः.  

[page 192]  



संमानावसरे तस्य जित्वायातस्य डामरान् । KRT_8_0654ab  
प्रवेशं प्रत्युत नृपो न प्रादादवमानकृत् ॥ KRT_8_0654cd  
स भग्नमानो नगरं प्रविष्टे नृपतौ ततः । KRT_8_0655ab  
खिन्नः स्ववेश्मन्यवसत्स्वामिकार्ये निरुद्यमः ॥ KRT_8_0655cd  
संप्राप्ताः समशीर्षिकां विसदृशैस्तुल्यैर्निरुद्धोदया वैरे विद्विषतां कृता धुरि परं[^0656-1] संधौ बहिः स्थापिताः । KRT_8_0656ab  
कार्यान्तेद्भुतकर्मकौशलकृतावज्ञा विरागस्पृशः सर्पाकीर्णमिवाशु वेश्म गृहिणो भृत्यास्त्यजन्ति प्रभुम् ॥ KRT_8_0656cd  
त्यक्तकार्यानुसंधाने तस्मिन्सर्वत्र डामराः । KRT_8_0657ab  
संभृतिं विक्रियां निन्युः कृषिं क्षयधना इव ॥ KRT_8_0657cd  
आतङ्कोद्वेजितैर्विप्रैः कृतप्रायैः पुरे पुरे । KRT_8_0658ab  
वह्नौ गुताग्निभिर्घोरा कुकीर्तिरुदपद्यत ॥ KRT_8_0658cd  
उपसर्गेण तुरगाः करभाश्च क्षयं गताः । KRT_8_0659ab  
न्यवेदयन्मण्डलस्य प्रत्यासन्नमहाभयम् ॥ KRT_8_0659cd  
प्रत्यासन्नाशुभा कम्पं भयेन जनता दधे । KRT_8_0660ab  
आसन्नवज्रपतना वातेनेव द्रुमावलिः ॥ KRT_8_0660cd  
अथ षण्णवताब्दस्य प्रारम्भे डामरावलिः । KRT_8_0661ab  
ऊष्मस्पृष्टा हिमानीव बभूवापतनोन्मुखी ॥ KRT_8_0661cd  
प्रथमं देवसरसाद्विल्पवप्रसरस्ततः । KRT_8_0662ab  
मुखं व्यथावहो गण्ड इव पाकं व्यदर्शयत् ॥ KRT_8_0662cd  
एककार्यत्वमानीय टिक्कादीन्गोत्रजान्बली । KRT_8_0663ab  
स्थामस्थं विजयोभ्येत्य राजानीकमवेष्टयत् ॥ KRT_8_0663cd  
तत्र कायस्थपुत्रोपि स्थामस्थानीकनायकः । KRT_8_0664ab  
संरम्भं नागवट्टाख्यः सेहे तस्य चिरं युधि ॥ KRT_8_0664cd  
कथंचिदथ भूपेन प्रार्थितः कम्पनापतिः । KRT_8_0665ab  
निर्ययौ स्वामिदौरात्म्यसंस्मृतिश्लथसौष्ठवः[^0665-1] ॥ KRT_8_0665cd  
विजयेन समं तस्य बद्धमूलेन संयुगे । KRT_8_0666ab  
संदेहं प्राणवृत्तिश्च जयश्रीश्चासकृद्ययौ ॥ KRT_8_0666cd  
प्रवृद्धिं मल्लकोष्ठेपि प्रयाते लहरान्तरे । KRT_8_0667ab  
वैशाखे निर्ययौ राजा ग्रामं थल्योरकाभिधम् । KRT_8_0667cd  
सैनिकाः शत्रुभिस्तस्य भ्रामितास्तत्र रात्रिषु ॥ KRT_8_0668ab  
अरतिं निन्यरे घोरैः स्वप्नैरिव मुमूर्षवः ॥ KRT_8_0668cd  
बाहुमात्रसहायेन[^0669-1] सर्वशक्तिमतां वरः । KRT_8_0669ab  
येन हर्षनरेन्द्रोपि विधुरेणोदपाद्यत ॥ KRT_8_0669cd  
भूरीन्वाराञ्जितवतो विक्रमेण महीमिमाम् । KRT_8_0670ab  
साहसानां न संख्यास्ति जामदग्न्यस्य यस्य वा ॥ KRT_8_0670cd  
स संकुचितविक्रान्तिः कालस्य वलवत्तया । KRT_8_0671ab  
तत्र भ्रग्नबलोकस्माद्व्ययुज्यत जयश्रिया ॥ KRT_8_0671cd  
ततः पलायिते तस्मिन्नकस्मादेत्य सज्जकम् । KRT_8_0672ab  
हाडिग्रामस्थितो वीरं भङ्गं पृथ्वीहरोनयत् ॥ KRT_8_0672cd  
पलायितस्यानुसंरंस्तस्य पृष्ठं स निष्ठुरः । KRT_8_0673ab  
प्रतापी नगराभ्यर्णे दग्ध्वा नागमठं ययौ ॥ KRT_8_0673cd  
स चान्ये च ततः क्रूरा डामराः सर्वतोनयन् । KRT_8_0674ab  
राज्ञो रजाश्रितानां च चारकेभ्यस्तुरंगमान्[^0674-1] ॥ KRT_8_0674cd  
निस्त्रिंशतां तीव्रकोपस्ततो भूपः समाश्रयन् । KRT_8_0675ab  
अभाग्यभागिनां योग्यामाललम्बे कुपद्धतिम् ॥ KRT_8_0675cd  
नीविं पृथ्वीहरस्याथ हत्वा डामरमनिकम् । KRT_8_0676ab  
पृष्ठन्यस्तविसं भोज्यमिव रात्रौ व्यसर्जयत् ॥ KRT_8_0676cd  
विसृज्य भ्रातरं हम्ब विद्दकस्य तथैव[^0677-1] सः । KRT_8_0677ab  
अन्येषां प्राहिणोत्पार्श्वं भ्रातॄन्पुत्रांश्च विप्लुतः ॥ KRT_8_0677cd  
मातरं जय्यकाख्यस्य सिफिन्नाग्रामवासिनः । KRT_8_0678ab  
विच्छिन्नकर्णघ्राणां च कृत्वाभ्यर्णं व्यसर्जयत् ॥ KRT_8_0678cd  
सपुत्रं सूर्यकं शूलेधिरोप्य नगरे परान् । KRT_8_0679ab  
भूरीन्वध्यानवध्यांश्च क्रोधाक्रान्तो न्यपातयत् ॥ KRT_8_0679cd  
कालस्येवोल्वणस्याथ तस्य सर्वेपि शङ्किताः । KRT_8_0680ab  
आभ्यन्तराश्च बाह्याश्च विरागं प्रतिपेदिरे ॥ KRT_8_0680cd  
येनैवानीतिमार्गेण हारितं हर्षभूभुजा । KRT_8_0681ab  
निन्दन्नप्यादधे तं स राज्ये व्यवहरन्स्वयम् ॥ KRT_8_0681cd  

[^0656-1]: Thus corr. by A1 from पदं.  

[^0665-1]: Emended; A ॰दौरात्म्यासं॰.  

[^0669-1]: मात्र supplied by A3.  

[^0674-1]: Emended; A चरके॰.  

[^0677-1]: Emended; A तथैव.  

[page 193]  



प्रविष्टानां युद्धे गहनकविकर्मप्रणयिनां प्रसक्तानां द्यूते नरपतिधुरायां विहरताम् । KRT_8_0682ab  
तटस्थत्वे वक्तुं स्खलितमसकृत्सोर्हति परं प्रयोगे वैकल्यं स्वयमविकलो यो न भजते ॥ KRT_8_0682cd  
तीव्रप्रयत्नो नृपतिस्तत्रापि विहितोद्यमः । KRT_8_0683ab  
निनाय मल्लकोष्टादीन्किंचिन्मन्दप्रतापताम् ॥ KRT_8_0683cd  
अथानिनाय विजयो विषलाटाध्वना शनैः । KRT_8_0684ab  
नप्तारं हर्षदेवस्य तं भिक्षाचरमन्तिकम् ॥ KRT_8_0684cd  
विविक्षन्देवसरसं कम्पनापतिना ततः । KRT_8_0685ab  
विद्राव्यमाणः श्वभ्राग्रात्प्रधावन्सोपतत्क्षितौ ॥ KRT_8_0685cd  
परिज्ञाय हतस्याथ स तस्य विजयी शिरः । KRT_8_0686ab  
विससर्जान्तिकं राज्ञः फलं जयतरोरिव ॥ KRT_8_0686cd  
तदप्यत्यद्भुतं कर्म भजन्भूभृत्कृतघ्नताम् । KRT_8_0687ab  
न तस्य तुष्टस्तुष्टाव न चकार च सत्क्रियाम् ॥ KRT_8_0687cd  
अवजानञ्जघानामुं श्वभ्राख्यः कम्पनापतिः । KRT_8_0688ab  
तत्र कस्मात्तवोत्सेक इति तं संदिदेश च ॥ KRT_8_0688cd  
सर्वप्रकारं तिलकः कृतघ्नं नृपतिं विदन् । KRT_8_0689ab  
अथ जातविरागः स द्रोहौन्मुख्यं समादधे ॥ KRT_8_0689cd  
सतां स्यादनुपालभ्यो भजेद्वैमुख्यमेव चेत् । KRT_8_0690ab  
द्रोहेच्छया स तु तया ययावग्राह्यनामताम् ॥ KRT_8_0690cd  
नेयाशयित्वमथ वोचितकृत्यकृत्त्वं नीतिप्रियाः प्रतिपदं समुदाहरन्तु । KRT_8_0691ab  
मानोन्नतास्तु विहितस्तुतयः कृतज्ञैस्त्यक्त्वाप्यसून्परहितं घटयन्ति सन्तः ॥ KRT_8_0691cd  
पटं वह्निस्पर्शज्वलितमहिदष्टां त्वचमरेः श्रुतिं यातं मन्त्रं पतननिरतां जीर्णवसतिम् । KRT_8_0692ab  
असेवाज्ञं भूपं व्यसनविमुखं स्निग्धमजहन्न धीरोप्युत्थानोपहतमहिमा शर्म लभते ॥ KRT_8_0692cd  
इत्युपायं परित्यज्य न्याय्यं ये प्रभवे क्रुधि । KRT_8_0693ab  
द्रोग्धारः कथितास्तेभ्यः केन्ये पापीयसां धुरि ॥ KRT_8_0693cd  
जन्मन्येकोपकारित्वं पित्रोः सर्वत्र च प्रभोः । KRT_8_0694ab  
अधिकाः पितृघातिभ्यः पापिनस्तत्प्रभुद्रुहः ॥ KRT_8_0694cd  
निहते विजये शाम्यप्रभावेष्वपरेष्वपि । KRT_8_0695ab  
नाज्ञायि कस्यचित्स्वास्थ्यं तत्त्वज्ञेनान्तरात्मनः ॥ KRT_8_0695cd  
कंचित्क्षणं सोपसृतः प्रत्युतोग्रोपतापकृत् । KRT_8_0696ab  
विप्लवप्रसरो ज्ञातः सर्वैर्हुड इवोन्मदः ॥ KRT_8_0696cd  
आनिनीषुस्ततो मल्लकोष्टो[^0697-1] भिक्षाचरं पुनः । KRT_8_0697ab  
विषलाटां[^0697-2] तस्य पार्श्वं सैन्यं व्यसर्जयत् । KRT_8_0697cd  
कम्पनेशस्तमायान्तं द्रोग्धाप्यावेदयंस्ततः । KRT_8_0698ab  
राज्ञा न्यषेधि तद्रोप्षादेवं च समदिश्यत ॥ KRT_8_0698cd  
एनं वर्त्मन्यनुद्घाते त्यज हन्यामहं ततः । KRT_8_0699ab  
पुरोगतं मृगव्यान्तः सृगालमिव वाजिभिः ॥ KRT_8_0699cd  
द्वैराज्यकार्यमर्मज्ञभावेपि विधिचोदितः । KRT_8_0700ab  
कर्तव्ये तत्र शाठ्यं स नृपतिः प्रत्यपद्यत ॥ KRT_8_0700cd  
मर्मराजमुखादेवं लब्ध्वा द्रोग्धाथ डामरान् । KRT_8_0701ab  
तिलकोकारयच्छैलमार्गैर्भिक्षाचरागमम्[^0701-1] ॥ KRT_8_0701cd  
स्थाने स्थाने ततः प्राप ततः कर्णोपकर्णिका । KRT_8_0702ab  
जनानां या ख्यातिहेतुर्भिक्षो राज्ञस्तु भीतिदा ॥ KRT_8_0702cd  
नासंस्कृतं वक्ति शिला भिनत्त्येकेषुणा दश । KRT_8_0703ab  
अश्रान्तो योजनशतं यात्यायाति च संचरन् ॥ KRT_8_0703cd  
इत्यादितादृङ्माहात्म्यभिक्षुस्तुत्यानयज्जनः । KRT_8_0704ab  
निखिलान्पलितश्वेतलम्बकूर्चोपि कौतुकम् ॥ युग्मम्॥[^0704-1] KRT_8_0704cd  
भविष्यन्निव साम्राज्यस्यैक एकोर्धभागभाक् । KRT_8_0705ab  
वार्तामव्यवहर्तापि भिक्षोरूचेन्वियेष च ॥ KRT_8_0705cd  
सरित्स्नानगृहे स्नान्तो वृद्धाः क्षीणनियोगिनः । KRT_8_0706ab  
राजवेश्मन्यगणिता नाममात्रनृपात्मजाः ॥ KRT_8_0706cd  
स्वभावदुर्जनाः केचिद्योधाश्चोच्चाश्वकाङ्क्षिणः । KRT_8_0707ab  
कारयन्तोप्युपाध्यायाः शिष्यान्स्फिक्कषणं[^0707-1] नखैः ॥ KRT_8_0707cd  

[^0194-1]: Emended; A ॰कोष्ठं.  

[^0194-2]: Emended; A विषलाटं. Cf. viii. 177. 1074. 1564(C).  

[^0701-1]: Emended; A ॰चरागम्.  

[^0704-1]: A1 writes 2 instead of युग्मम्.  

[^0707-1]: Thus corr. by A3 from A1 शिष्याक्स्फिक्क॰.  

[page 194]  



वृद्धाः सुरौकोनर्तक्यो देवप्रासादपालकाः । KRT_8_0708ab  
वणिजो भुक्तनिक्षेपाः पुस्तकश्रुतितत्पराः ॥ KRT_8_0708cd  
प्रायोपवेशकुशलाः पारिषद्यद्विजातयः । KRT_8_0709ab  
शस्त्रिणः कार्षकप्राया नगरोपान्तडामराः ॥ KRT_8_0709cd  
सुखयन्तः स्वमन्यांश्च किमप्युत्पिञ्जवार्तया । KRT_8_0710ab  
एते प्रायेण देशेस्मिन्पार्थिवोपप्लवप्रियाः ॥ कुलकम्॥ KRT_8_0710cd  
प्रवर्धमानया भिक्षाचरागमनवार्तया । KRT_8_0711ab  
वेपमानोभवल्लोको ययौ चिन्तां च भूपतिः ॥ KRT_8_0711cd  
पृथ्वीहरस्तरुच्छन्ने गिरिकच्छे वसन्नथ । KRT_8_0712ab  
राजानीकं बभञ्जाजौ निर्गत्यातुलविक्रमः ॥ KRT_8_0712cd  
अनन्तकाकयोर्वश्यावानन्दद्वारनायकौ । KRT_8_0713ab  
चक्रे तिलकसिंहं च मन्त्रिणस्त्रीन्पलायिनः ॥ KRT_8_0713cd  
निहते विजये ज्यैष्ठे शुक्लषष्ट्यां पराभवम् । KRT_8_0714ab  
तमाषाढस्य नृपतिः प्राप्याभूद्विवशः पुनः ॥ KRT_8_0714cd  
उट्टीकितैर्गवां वृक्षमूर्धारोहेण भोगिनाम् । KRT_8_0715ab  
पिपीलककुलस्याण्डोपसंक्रान्त्यैव वर्षणम् ॥ KRT_8_0715cd  
प्रत्यासन्नं स राजाथ दुर्निमित्तैरुपद्रवम् । KRT_8_0716ab  
विचिन्त्यायातमुचितं कर्तव्यं प्रत्यपद्यत ॥ युग्मम्।[^0716-1] KRT_8_0716cd  
तृतीयेह्नि शुचेः शुक्ले ततः प्रास्थापयत्सुतम् । KRT_8_0717ab  
देवीमन्यत्कुटुम्बं च स कोटं लोहरं पटुः ॥ KRT_8_0717cd  
ताननुव्रजतस्तस्य सेतुभङ्गात्परिच्युताः । KRT_8_0718ab  
लोष्ठद्विजातयो विप्रा वितस्तायां विपेदिरे ॥ KRT_8_0718cd  
स तेन दुर्निमित्तेन खिन्नो हुष्कपुरान्तिकम् । KRT_8_0719ab  
अनुगम्याथ तान्द्वित्रैर्दिनैर्भूयोविशत्पुरम् ॥ KRT_8_0719cd  
विना पुत्रेण देव्या च स ततः प्रत्यपद्यत । KRT_8_0720ab  
प्रतापेन च लक्ष्म्या च परित्यक्त इवान्यताम् ॥ KRT_8_0720cd  
स मन्त्रो व्यापदि शुभः प्रत्यभात्तस्य तद्वशात् । KRT_8_0721ab  
अभ्यन्तरप्रकोपेपि सर्वाभ्युदयभागभूत् ॥ KRT_8_0721cd  
स्वयमुत्थापितानर्थः सोपि हर्षनरेन्द्रवत् । KRT_8_0722ab  
अद्यापि सान्वयो नीत्या तया साम्राज्यभोगभाक् ॥ KRT_8_0722cd  
श्रावणे लाहरैर्योधैरानीय बलशालिनाम् । KRT_8_0723ab  
भिक्षुर्मडवराज्यानां डामराणामथार्प्यत ॥ KRT_8_0723cd  
तेपि जन्या इव वरं श्वशुरालयसंनिभम् । KRT_8_0724ab  
प्रावेशयंस्तं लहरमनुयान्तः ससैनिकाः ॥ KRT_8_0724cd  
सभाजयित्वा तान्मल्लकोष्ठमुख्या निजां भुवम् । KRT_8_0725ab  
व्यसर्जयन्कम्पनेशप्रमाथाय[^0725-1][^0725-1] पृथुश्रियः ॥ KRT_8_0725cd  
सर्वतः परचक्रेथ पर्यापतति पार्थिवः । KRT_8_0726ab  
संग्रहीतुं[^0726-1] प्रववृते पदातीनतुलव्ययः ॥ KRT_8_0726cd  
तस्मिन्दुर्व्यसने राज्ञि वसुवर्षिणि सर्वतः । KRT_8_0727ab  
अकारि शस्त्रग्रहणं शिल्पिशाकटिकैरपि ॥ KRT_8_0727cd  
नगरे सैन्यपतयः प्रतिमार्गमकारयन् । KRT_8_0728ab  
तुरगान्न्यस्तसंनाहान्व्यायामसमरोन्मुखाः ॥ KRT_8_0728cd  
मयग्रामस्थिते भिक्षावमरेश्वरवासिभिः । KRT_8_0729ab  
राजसैन्यैः समं युद्धमगृह्णन्नेत्य लाहराः ॥ KRT_8_0729cd  
तैर्हिरण्यपुरोपान्ते प्रबन्धारब्धसंगरैः । KRT_8_0730ab  
श्रीविनायकदेवाद्या राजसेनाधिपा हताः ॥ KRT_8_0730cd  
आद्य एव रणे यातां राजानीकाद्विरोधिनः । KRT_8_0731ab  
लब्ध्वा वराश्वामायाताममन्यन्त नृपश्रियम् ॥ KRT_8_0731cd  
राजधान्यन्तिके क्षिप्तिकाख्यायाः सरितस्तटे । KRT_8_0732ab  
पृथ्वीहरश्चकाराजावशेषसुभटक्षयम् ॥ KRT_8_0732cd  
तिलके विजयेशस्थेप्यगृह्णन्नेत्य डामराः । KRT_8_0733ab  
महासरित्तटे युद्धं खडूवीहोलडौकसः[^0733-1] ॥ KRT_8_0733cd  
ते रुद्धनगरा दाहं क्वापि क्वापि च लुण्ठनम् । KRT_8_0734ab  
वास्तव्यानां विदधिरे विनदन्तो दिवानिशम् ॥ KRT_8_0734cd  
निर्यत्सतूर्यपृतनाः प्रविशच्छस्त्रविक्षताः । KRT_8_0735ab  
क्रन्दद्धताप्तनिवहाः प्रधावद्भग्नसैनिकाः ॥ KRT_8_0735cd  
प्रसरत्प्रेक्षिनिवहा वहदाशुगभारिकाः[^0736-1] । KRT_8_0736ab  
संचार्यमाणसंनाहाः कृष्यमाणतुरंगमाः ॥ KRT_8_0736cd  

[^0716-1]: A1 writes here 2 instead of युग्मम्.  

[^0725-1]: य and माथाय supplied by A3 in space left by A1.  

[^0726-1]: Emended; A संगृहीतुं.  

[^0733-1]: A ॰होलळौ॰.  

[^0736-1]: Emended with C; A व्यहद॰.  

[page 195]  



आसन्नशान्तसंमर्दप्रसरत्पांसवोनिशम् । KRT_8_0737ab  
दिने दिने राजपथा उपप्लवविशृङ्खलाः ॥ तिलकम्॥[^0737-1] KRT_8_0737cd  
प्रतिप्रत्यूषमायात्सु सर्वारम्भेण वैरिषु । KRT_8_0738ab  
अद्य ध्रुवं जितो राजेत्यज्ञायि प्रतिवासरम् ॥ KRT_8_0738cd  
धीरः कः सुस्सलादन्यो न यः प्रत्यभियोगिनाम् । KRT_8_0739ab  
कृच्छ्रेणापि स्वराष्ट्रेण क्रष्टुं धैर्यादपार्यत ॥ KRT_8_0739cd  
व्रणपट्टाञ्चनं शल्योद्धारं पथ्यधनार्पणम् । KRT_8_0740ab  
शस्त्रक्षतानां सततं कारयन्स व्यलोक्यत ॥ KRT_8_0740cd  
प्रवासवेतनप्रीतिदायभैषज्यदत्तिभिः । KRT_8_0741ab  
शस्त्रिलोके नरपतेर्निःसंख्योभूद्धनव्ययः ॥ KRT_8_0741cd  
युद्ध एव विपन्नानां क्षतानां च स्ववेश्मसु । KRT_8_0742ab  
नित्यं नरतुरंगानां सहस्राणि क्षयं ययुः ॥ KRT_8_0742cd  
तुरंगबहलैर्हन्यमाना नृपबलैस्ततः । KRT_8_0743ab  
लाहरा मल्लकोष्ठाद्या मन्दोद्रेकत्वमाययुः ॥ KRT_8_0743cd  
भिन्नैराभ्यन्तरैरेव दत्तमन्त्राः सुरेश्वरीम् । KRT_8_0744ab  
ते निन्युर्भिक्षुमल्पेन तन्मार्गेण युयुत्सवः ॥ KRT_8_0744cd  
सेतुना स्वल्पपार्श्वेन धन्विप्रायैः सरोन्तरे । KRT_8_0745ab  
अवापि तैर्जयो मोचिवाजिभ्यश्च भयं रणे ॥ KRT_8_0745cd  
द्रोग्धाथ कम्पनेशः स[^0746-1] निवसन्विजयेश्वरे । KRT_8_0746ab  
बलितां डामरान्निन्ये मन्दोद्रेकं स्फुरन्रणे ॥ KRT_8_0746cd  
लवन्यलोको मा ज्ञासीदशक्तिं मेथ गच्छतः । KRT_8_0747ab  
पृष्ठे निपत्य मा कार्षीद्द्यथां चेति विचिन्तयन् ॥ KRT_8_0747cd  
स प्रभावं दर्शयितुम् प्राप्तस्य विजयेश्वरम् । KRT_8_0748ab  
अज्जराजस्य सेनायां व्यावृत्त्य प्रस्थितोभवत् ॥ KRT_8_0748cd  
सार्धां शतद्वयीं तस्य योधानां हतवानपि । KRT_8_0749ab  
संत्यज्य विजयक्षेत्रं द्रोहकृन्नगरं ययौ ॥ KRT_8_0749cd  
पथि नान्वसरन्भीत्या भयात्तं डामराः क्वचित् । KRT_8_0750ab  
नदन्तोद्रिशिरोरूढा मार्गान्सर्वांश्च तत्यजुः ॥ KRT_8_0750cd  
त्यक्त्वा मडवराज्यं स प्रविष्टो व्यसनातुरम् । KRT_8_0751ab  
पूर्वचेष्टां स्मरन्भूपं जहास कृतसत्क्रियम् ॥ KRT_8_0751cd  
इतरामात्यवत्स्थामस्थितोथ न निजोचितम् । KRT_8_0752ab  
रणे प्रादर्शयत्किंचित्साक्षिभूत इव स्थितः ॥ KRT_8_0752cd  
ततो मडवराज्यात्ते समस्ता एव डामराः । KRT_8_0753ab  
अभ्येत्य प्रत्यपद्यन्त[^0753-1] तां महासरितस्तटीम् ॥ KRT_8_0753cd  
उपायाः सामभेदाद्या रिपुचक्रे प्रयोजिताः । KRT_8_0754ab  
राज्ञो विफलतां जग्मुर्बहिराप्तैः प्रकाशिताः ॥ KRT_8_0754cd  
क्रान्ततत्तन्महीपालमण्डलस्यापि भूपतेः । KRT_8_0755ab  
फलं दोर्विक्रमस्याग्र्यमासीन्नगररक्षणम् ॥ KRT_8_0755cd  
अमरेशे द्वारपतिः सार्धं तस्थौ नृपात्मजैः । KRT_8_0756ab  
राजानवाटिकोपान्ते राजस्थानीयमन्त्रिणः ॥ [^0756-1] KRT_8_0756cd  
दूरद्रीपान्तरगता इव स्वीचक्रिरे नृपात् । KRT_8_0757ab  
ते प्रवासधनं भूरि न चायुध्यन्त कुत्रचित् ॥ KRT_8_0757cd  
कटका विद्विषां सर्वे पर्यायेण जयाजयौ । KRT_8_0758ab  
लेभिरे विजयादन्यन्न तु पृथ्वीहरः क्वचित् ॥ KRT_8_0758cd  
मधुमत्तेन तेनाजौ वेतालेनेव वल्गता । KRT_8_0759ab  
प्रायो वरा वराः सर्वे ग्रस्ता नृपचमूभटाः ॥ KRT_8_0759cd  
उदयस्येच्छटिकुलोद्भूतस्यैकस्य पप्रथे । KRT_8_0760ab  
युवदेश्यस्यापि शौर्यमेकस्मिंस्तु तदाहवे ॥ KRT_8_0760cd  
पृथ्वीहरस्यापजह्रे द्वन्द्वयुद्धाभिमानिना । KRT_8_0761ab  
प्रहृत्य कृष्टकूर्चेन कराद्येनासिवल्लरी ॥ KRT_8_0761cd  
युद्धे पुरोपकण्ठेषु वर्तमाने शराहताः । KRT_8_0762ab  
स्त्रीबालाद्या अपि वधं प्रमादात्प्रतिपेदिरे ॥ KRT_8_0762cd  
एवं जनक्षये घोरे वर्धमाने किमप्यभूत् । KRT_8_0763ab  
अनुत्साहान्नृपो गेहादपि निगन्तुमक्षमः ॥ KRT_8_0763cd  
तस्मिन्निरुद्धसंचारे सोमपालस्तदन्तरे । KRT_8_0764ab  
अलुण्ठयच्चाट्टलिकां[^0764-1] लब्धरन्ध्रो ददाह च ॥ KRT_8_0764cd  
सिंहे गजाहवव्यग्रे तद्गुहाग्रपरिग्रहे । KRT_8_0765ab  
समयो ग्रामगोमायोः पौरुषस्यापरोस्तु कः ॥ KRT_8_0765cd  

[^0737-1]: A1 writes 3 instead of तिलकम्.  

[^0746-1]: Thus corr. by A3 from A1 कम्पनेशस्य.  

[^0753-1]: Thus corr. by A3 from A1 ॰पद्यत.  

[^0756-1]: A1 writes here 2 for युग्मम् which would be in its place after the following verse.  

[^0764-1]: Emended; A ॰चाटलिकां. Cf. viii. 581. 831. 1947(C).  

[page 196]  



राष्टद्वयोपमर्देन राजा निःसदृशेन सः । KRT_8_0766ab  
तेन त्रपाविधेयोभूत्स्वमपि द्रष्टुमक्षमः ॥ KRT_8_0766cd  
सर्वानौचित्यबहलः सर्वव्यसनदुःसहः । KRT_8_0767ab  
सर्वदुःखमयः कालस्तस्यावर्तत कोपि सः ॥ KRT_8_0767cd  
तथाप्यस्खलिते तस्मिन्हितव्याजाद्धितापहः । KRT_8_0768ab  
राजानवाटिकाव्रिप्रैः प्रायश्चक्रे विरागिभिः ॥ KRT_8_0768cd  
प्रार्थयन्ते स्म ते युद्धे तटस्थास्तव मन्त्रिणः । KRT_8_0769ab  
गृहीत्वा नीविरेतेभ्यो लोहराद्रौ विसृज्यताम् । KRT_8_0769cd  
न चेद्व्याप्य इवैतस्मिन्व्यसने स्थायितां गते । KRT_8_0770ab  
को दध्यान्न परैर्नीतं प्रत्यासन्नं शरत्फलम् ॥ KRT_8_0770cd  
न प्रत्यभैत्सीत्ताटस्थं यत्कालापेक्षया नृपः । KRT_8_0771ab  
तस्मिंस्तैर्दर्शिते शङ्कां निखिला मन्त्रिणो दधुः ॥ KRT_8_0771cd  
शक्तिस्तृणं कुब्जायितुं न यस्य स तदार्थिभिः । KRT_8_0772ab  
विसूत्रव्यवहारत्वं निन्ये राजा शठद्विजैः ॥ KRT_8_0772cd  
कर्मस्थानोपजीव्युग्रपारिषद्यादिसंकुला । KRT_8_0773ab  
तत्पार्श्वात्प्रययौ वृद्धिमन्या सेनेव वैरिणाम् ॥ KRT_8_0773cd  
तत्सान्त्वनक्षणे तैस्तैः प्रमादैरुत्थितैरगात् । KRT_8_0774ab  
देशो व्याकुलतां कृच्छ्रं लुण्ठिश्चाघटतोत्कटा[^0774-1] ॥ KRT_8_0774cd  
अदृष्टपार्थिवास्स्थानैः शठैरव्यवहारिभिः । KRT_8_0775ab  
ऊचे तैः सान्त्वयन्राजा दुःस्थितस्तत्तदप्रियम् ॥ KRT_8_0775cd  
लवन्यविप्लवाद्राज्ञः सोधिको विप्लवोभवत् । KRT_8_0776ab  
गलरोगः पादरोगादिव तीव्रव्यथावहः ॥ KRT_8_0776cd  
काञ्चनोत्कोचदानेन तन्मध्येधिकचक्रिकाम् । KRT_8_0777ab  
कांश्चित्स्वीकृत्य स प्रायं कथंचिद्विन्यवीवरत्[^0777-1] ॥ KRT_8_0777cd  
विजयो वर्णसोमादिशस्त्रिवंश्यो हठात्पुरम् । KRT_8_0778ab  
प्रविशन्भिक्षुसेनानीरश्वारोहैरहन्यत ॥ KRT_8_0778cd  
तेनातिरभसात्स्थानं भित्त्वा प्रविशता पुरम् । KRT_8_0779ab  
प्रायशः कृत एवाभूत्तदा राज्यविपर्ययः ॥ KRT_8_0779cd  
ईषन्मन्दप्रतापेन लवन्येष्वपि[^0780-1] भूपतेः । KRT_8_0780ab  
पृथ्वीहरेण संधित्सा भेदेच्छोः संप्रकाशिता ॥ KRT_8_0780cd  
तस्मिन्धुर्ये जिगीषूणां संधित्सौ भूभुजा समम् । KRT_8_0781ab  
द्वयेपि सैनिकाः शान्तं तममन्यन्त विप्लवम् ॥ KRT_8_0781cd  
राज्ञा नागमठोपान्तमानेतुं प्रहितांस्ततः । KRT_8_0782ab  
त्रीनमात्यान्सुविश्वस्तानागच्छंश्छद्मनावधीत् ॥ KRT_8_0782cd  
धात्रेयो मम्मको गुङ्गो द्विजो रामश्च वारिकः । KRT_8_0783ab  
तेषां तिलकसिंहस्य पार्श्वे भृत्यास्त्रयो हताः ॥ KRT_8_0783cd  
नीविर्दत्तो गौरकस्तु हतो भूतपतिं स्मरन् । KRT_8_0784ab  
इष्टे त्वाक्रन्दिनि परैः प्रहृतं करुणोज्झितैः ॥ KRT_8_0784cd  
तद्वैशसं श्रुतवतो देशः सर्वो विरागकृत् । KRT_8_0785ab  
राजधान्यन्तरे राज्ञो दुरुक्तिमुखरोभवत् ॥ KRT_8_0785cd  
इषे शुक्लचतुर्दश्यां तद्विपर्यस्तमण्डलम् । KRT_8_0786ab  
अतिवाहयितुं कष्टं दिनमासीन्महीपतेः ॥ KRT_8_0786cd  
अथ संजातवैक्लव्यो नेदमस्तीति चिन्तयन् । KRT_8_0787ab  
किं कृत्यमित्यसदृशानपि पप्रच्छ भूपतिः ॥ KRT_8_0787cd  
विष्समे वर्तमानस्य तस्य कश्चित्स नाभवत् । KRT_8_0788ab  
अन्तर्जहास[^0788-1] यो नान्त - - -2 न तुतोष वा ॥ KRT_8_0788cd  
तमपि व्यसनापातं तस्य सोढवतस्ततः । KRT_8_0789ab  
अभजन्त क्रमाद्भृत्याः प्रतिपक्षसमाश्रयम् ॥ KRT_8_0789cd  
कम्पनेशस्य बिम्बाख्यो भ्राता द्वैमातुरोहितान् । KRT_8_0790ab  
समाश्रयद्द्वारकार्यं तद्दत्तं प्रत्यपद्यत ॥ KRT_8_0790cd  
गूढं जनकसिंहेन दूतान्प्रेषयतानिशम् । KRT_8_0791ab  
भिक्षवे भ्रातृतनया वाग्दत्ता निरवर्त्यत ॥ KRT_8_0791cd  
असिवाजितनुत्रादि दत्त्वा भिक्षाचरान्तिकम् । KRT_8_0792ab  
अश्ववारा व्यभाव्यन्त प्रयान्तः प्रतिवासरम् ॥ KRT_8_0792cd  
किमन्यद्व्यक्तमेवाह्नि येवसन्पार्थिवान्तिके । KRT_8_0793ab  
अलक्ष्यन्ताग्रतो भिक्षोस्ते निशायां गतत्रपाः ॥ KRT_8_0793cd  
इतो याति ततश्चैति लोको व्यक्तमतन्त्रितः[^0794-1] । KRT_8_0794ab  
इति राजनि कुण्ठाज्ञे कोप्यजृम्भत विप्लवः ॥ KRT_8_0794cd  


[^0774-1]: एँमेन्देद् ड़िथ् छ्;् अँ ँ ॰घटितोत्कटा>.  

[^0777-1]: A1 हस् Fइरसत् ड़्रित्तेन् ँ ॰द्विन्यवीवृतम> अनद् थेन् इन्दिचतेद् थे अबोवे रेaदिनग् बेत्ड़ेन् थे लिनेस्.  

[^0780-1]: छोन्जेच्तुरल् रेaदिनग्;् अँ ँ न वन्येष्वपि>.  

[^0788-1]: एँमेन्देद् ड़िथ् छ्;् अँ ँ ॰दासो>.  
[^0788-2]: ठुस् अँ;् छ् ँ नान्तर्बहिर्यो न>.  

[^0794-1]: A1 हस् Fइरसत् ड़्रित्तेन् ँ ॰तन्द्रितः> अनद् थेन् इन्दिचतेद् थे अबोवे रेaदिनग् इन् मर्गिन्.  

[page 197]  

डामरैः शरदुत्पत्तौ नीतायां सर्वतस्ततः । KRT_8_0795ab  
कान्दिशीकोभवल्लोकः कृत्स्नो धनजनोज्झितः ॥ KRT_8_0795cd  
प्रयाते सुस्सलनृपे स्वर्णपूर्णामिमां महीम् । KRT_8_0796ab  
भिक्षुः कुर्यादिति मृषा लोकस्यासीद्विनिश्चयः ॥ KRT_8_0796cd  
क्व दृष्टा त्यागिता भिक्षोः कुतो वा तस्य संपदः । KRT_8_0797ab  
पराममर्श[^0797-1] नैवेति गतानुगतिको जनः ॥ KRT_8_0797cd  
संदृश्यते परिवृता चिरमम्बरेण रेखा स्वयं न खलु या शशिनो नवस्य । KRT_8_0798ab  
तस्यां जनः प्रकुरुते नतिमम्बरार्थी धिग्लुब्धतामपसरत्सदसद्विचाराम् ॥ KRT_8_0798cd  
विजये राजवर्ग्याणां भुग्नग्रीव इवाभवत् । KRT_8_0799ab  
भिक्षुपक्षजये लोको हृष्यन्नासीद्विशृङ्खलः ॥ KRT_8_0799cd  
द्विजकौलेयकन्यायो राजडामरसंघयोः । KRT_8_0800ab  
ततोन्योन्यभयभ्रश्यद्वैरयोरुदजृम्भत ॥ KRT_8_0800cd  
राजाभ्यन्तरभेदेन राज्ञः स्थैर्येण चारयः । KRT_8_0801ab  
ऐच्छन्पलायितुं भीता अज्ञातग्न्योन्यनिश्चयाः ॥ KRT_8_0801cd  
बान्धवानपि दुध्रुक्षूनविश्वस्तो[^0802-1] विदन्नृपः । KRT_8_0802ab  
स्थितौ पलयने वापि श्रद्दधे न स्वजीवितम् ॥ KRT_8_0802cd  
तं महाव्यसने वासःस्वर्णरत्नादिवर्षणम् । KRT_8_0803ab  
नाभ्यनन्दन्गृहीतार्था निनिन्दुः शस्त्रिणः परम् ॥ KRT_8_0803cd  
नष्टोयं नैष भवितेत्यभीतेर्जल्पतो जनात् । KRT_8_0804ab  
वचो रोगी भिषक्त्यक्त इव शृण्वन्स विव्यथे ॥ KRT_8_0804cd  
अप्यग्रोपस्थितं किंचित्तदादेशेन ढौकयन् । KRT_8_0805ab  
सविलासं सगर्वं च तमैक्षिष्टानुगव्रजः ॥ KRT_8_0805cd  
सोन्य एवाभवत्तस्मिन्क्षणे साहसिकोप्यहो । KRT_8_0806ab  
स्वगृहादपि निर्गन्तुं नाशकद्यद्भयाकुलः ॥ KRT_8_0806cd  
यावदैच्छन्संघभेदाच्चलितुं डामरव्रजाः । KRT_8_0807ab  
स्वैरेव शस्त्रिभिस्तावन्निन्ये भूभृद्विसूत्रताम् ॥ KRT_8_0807cd  
ते कृष्टशस्त्रा द्वाराणि रुन्धन्तो नृपमन्दिरे । KRT_8_0808ab  
प्रवासवित्ते लब्धव्ये प्रायं चक्रुः पदे पदे ॥ KRT_8_0808cd  
ददद्धनं धनेशश्रीर्देयादप्यधिकं नृपः । KRT_8_0809ab  
तेषामभिमतो नाभूदवमानाभिलाषिणाम् ॥ KRT_8_0809cd  
मर्तुं चिचलिषुस्तीर्थमृणिकैरिव[^0810-1] सामयः । KRT_8_0810ab  
स रुद्ध्वा निखिलैर्देयं दापितोथ गतत्रपैः ॥ KRT_8_0810cd  
स्थानपालैरपि प्रायकृद्भिराक्रम्य दापितः । KRT_8_0811ab  
धनं सुवर्णभाण्डादि चूर्णीकृत्य विशृङ्खलैः ॥ KRT_8_0811cd  
सवृद्धबालं नगरं ततः क्षुभ्यत्क्षणे क्षणे । KRT_8_0812ab  
सोभूदब्धिमिवोद्वृत्तं न संस्थापयितुं क्षमः ॥ KRT_8_0812cd  
एकदा प्रातरेवान्यै रुद्धद्वारः स्वशस्त्रिभिः[^0813-1] । KRT_8_0813ab  
सर्वतः क्षोभमागच्छन्नगरं स व्यलोकयत् ॥ KRT_8_0813cd  
ततः क्षोभं शमयितुं जनकं नगराधिपम् । KRT_8_0814ab  
पुरभ्रमार्थमादिश्य चलितुं क्षणमैक्षत ॥ KRT_8_0814cd  
कथंचिद्दानमानाभ्यां तानावर्ज्यापि शस्त्रिणः । KRT_8_0815ab  
सावरोधः स संनद्धो राजधान्या विनिर्ययौ ॥ KRT_8_0815cd  
अङ्गनात्तुरगारूढो[^0816-1] बहिर्यावन्न निर्ययौ । KRT_8_0816ab  
राजधान्यन्तरे लुण्ठिस्तावत्प्रारम्भि तस्करैः ॥ KRT_8_0816cd  
अरुदन्केपि केप्युच्चैरनदन्केप्यलुण्ठयन् । KRT_8_0817ab  
तद्भृत्यान्राज्यमुत्सृज्य लुण्ठिस्तावन्व्रजति शस्त्रिणः ॥ KRT_8_0817cd  
विशृङ्खलस्त्रपाकोपशङ्काभिः शस्त्रिणां नृपः । KRT_8_0818ab  
सहस्रैः पञ्चषैरासीद्व्रजन्ननुगतोध्वनिः ॥ KRT_8_0818cd  
वर्षे षण्णवते[^0819-1] कृष्णषष्ट्यां मार्गे विनिर्गतः । KRT_8_0819ab  
याममात्रावशेषेह्नि सभृत्यो द्रोहविह्वलः ॥ KRT_8_0819cd  
निजैर्हरद्भिरश्वादि त्यज्यमानः पदे पदे । KRT_8_0820ab  
स प्रतापपुरं प्राप क्षपायामल्पसैनिकः ॥ KRT_8_0820cd  
तिलकस्य पुरो गत्वा प्राप्तस्याग्रं च विश्वसन् । KRT_8_0821ab  
तत्र बन्धोरिवास्रूणि चिरं दुःखोल्बणोमुचत् ॥ KRT_8_0821cd  
द्रोहं न कुर्यादेवं मे चिन्तयित्वेति सत्वरम् । KRT_8_0822ab  
वेश्म हुष्कपुरेन्येद्युस्तस्य च प्राविशत्स्वयम् ॥ KRT_8_0822cd  

[^0797-1]: Emended; A ॰ममर्ष.  

[^0802-1]: Emended; A दुद्रुक्षून॰.  

[^0810-1]: Emended with C; A विचलि॰.  

[^0813-1]: Emended; A स शस्त्रिभिः.  

[^0816-1]: Emended; A आङ्गना॰.  

[^0819-1]: Emended with C; A षण्णनवते.  

[page 198]  



तद्गौरवेण स्नानादि कृत्वैच्छत्सैन्यसंग्रहम् । KRT_8_0823ab  
प्रविश्य क्रमराज्यं स कर्तुम् भूयो जयोत्सुकः[^0823-1] ॥ KRT_8_0823cd  
गूढं युयुत्सून्कल्याणवाडादीनथ[^0824-1] डामरान् । KRT_8_0824ab  
आनीय स पुरस्तस्य धैर्यभ्रंशमकारयत् ॥ KRT_8_0824cd  
गृहात्तेन तया युक्त्या निष्कृष्टः स ततो ययौ । KRT_8_0825ab  
स्वीकुर्वन्स्वर्णदानेव दस्यून्मार्गविरोधिनः ॥ KRT_8_0825cd  
प्रयान्तं तात् एवौज्झीत्तिलकस्तत्सहोदरः । KRT_8_0826ab  
प्रयाणमेकमानन्दो दाक्षिण्यादन्वगात्तु तम् ॥ KRT_8_0826cd  
भृत्यत्यक्तः स दानेन विक्रमेण च तस्करान् । KRT_8_0827ab  
अगान्मार्गेण शमयन्नायुःशेषेण रक्षितः ॥ KRT_8_0827cd  
त्राणं सिंहनखा द्रुमाद्रिगहनस्यारादरण्यस्य ये तेषां बालगलाश्रयादपि भवेत्कालातिवाहः क्रमात् । KRT_8_0828ab  
ये दन्ताः करिणां रणप्रहरणं तेप्याप्नुयुर्दीव्यतां क्रीडायां करताडनानि न दृढा शौर्यस्य रूढिः क्वचित् ॥ KRT_8_0828cd  
जन्तूनां विक्रमत्यागयशःप्रज्ञादयो गुणाः । KRT_8_0829ab  
भवे चित्रस्वभावेस्मिन्न भवेयुरभङ्गुराः ॥ KRT_8_0829cd  
भास्वानप्यौग्र्यमृदुतां भिन्नावस्थां[^0830-1] दिने दिने । KRT_8_0830ab  
तां तामायाति जन्तूनां कः प्रभावेषु निश्चयः ॥ KRT_8_0830cd  
अशक्नुवन्नट्टलिकामरिप्लुष्टां निरीक्षितुम् । KRT_8_0831ab  
मन्युनिःशब्दसैन्योद्रिमारुरोह स लोहरम् ॥ KRT_8_0831cd  
स्वं कलत्रमपि द्रष्टुं तत्रातित्रपयाक्षमः । KRT_8_0832ab  
शयनीयविमुक्ताङ्गस्तप्यते स्म दिवानिशम् ॥ KRT_8_0832cd  
दत्तदीपादनिर्गच्छन्नन्तर्गेहाद्दिनेष्वपि । KRT_8_0833ab  
दाक्षिण्याद्दर्शनं प्रादाद्भृत्यानां भोजनक्षणे ॥ KRT_8_0833cd  
विलेपनानि नास्प्राक्षीन्नारुरोह तुरंगमान् । KRT_8_0834ab  
गीतनृत्तादि नैक्षिष्ट सुखगोष्ठीर्न चादधे ॥ KRT_8_0834cd  
ताम्यंस्ताटस्थ्यमौखर्यतैक्ष्ण्यद्रोहादि दर्शितम् । KRT_8_0835ab  
एकेनैकेन च स्मृत्वा स्मृत्वा देव्यै न्यवेदयत् ॥ KRT_8_0835cd  
अन्वगात्स्वां भुवं त्यक्त्वा मामेतेन्वगुरित्यपि । KRT_8_0836ab  
निन्ये वृद्धिं परार्ध्यश्रीः स दाक्षिण्याद्धनार्पणैः ॥ KRT_8_0836cd  
काश्मीरेषु गते तस्मिंस्तदैवाखिलमन्त्रिणः । KRT_8_0837ab  
पुराणराजधान्यग्रे[^0837-1] ससैन्याः समगंसत ॥ KRT_8_0837cd  
मन्त्र्यश्चारोहसामन्ततन्त्रिपौरादिसंमतः । KRT_8_0838ab  
तेषां जनकसिंहोभूदग्रणीर्नगराधिपः ॥ KRT_8_0838cd  
स भिक्षोर्मल्लकोष्ठाद्यैराप्तैः कृतगतागतैः । KRT_8_0839ab  
विश्वासाय सुतभ्रातृसुतौ नीविं प्रदापितः ॥ KRT_8_0839cd  
प्रावर्तत भयभ्रश्यत्स्त्रीबालाद्यावृते पुरे । KRT_8_0840ab  
अराजकाथ रजनी सर्वभूतभयावहा ॥ KRT_8_0840cd  
निहताः केपि मुषिताः केपि केप्यरिभिः पुरे । KRT_8_0841ab  
दग्धागारा व्यधीयन्त दुर्बला राजवर्जिते ॥ KRT_8_0841cd  
सैन्यैरन्येद्युरुन्नादैर्निरुद्धाखिलदिक्पथः । KRT_8_0842ab  
सिन्दूरारुणपुण्ड्राश्वसादिमण्डलमध्यगः ॥ KRT_8_0842cd  
विकोशशस्त्रकदलीषण्डदुर्लक्ष्यविग्रहः । KRT_8_0843ab  
मृगेन्द्र इव लोकस्य भयकौतूहलावहः ॥ KRT_8_0843cd  
वीरपट्टाञ्जलश्लिष्टैर्यौवनोद्रेचितैः कचैः । KRT_8_0844ab  
अबद्धैः शोभितः पृष्ठे जयश्रीबन्धशृङ्खलैः ॥ KRT_8_0844cd  
कुण्डलद्योतिना स्निग्धधवलायतदृष्टिना । KRT_8_0845ab  
प्रत्यग्रश्मश्रुणा चारुनन्दनोल्लेखशोभिना ॥ KRT_8_0845cd  
ताम्राधरेण वक्त्रेण श्रीसांनिध्याधिकत्विषा । KRT_8_0846ab  
प्रत्यग्रश्मश्रुणा चारुचन्दनोल्लेखशोभिना ॥ KRT_8_0846cd  
असेर्विकोशस्यान्तःस्थां श्रियमश्वेन वल्गता । KRT_8_0847ab  
केसरच्छटया चापि[^0847-1] चामरेणेव वीजयन् ॥ KRT_8_0847cd  
पदे पदे निवृत्ताश्वः सामन्तैरुपपादिताम् । KRT_8_0848ab  
स्वीकुर्वन्नर्हणां भिक्षुः प्राविशन्नगरं ततः ॥ कुलकम्॥ KRT_8_0848cd  
तस्यार्भकस्य धात्रीव पृष्ठस्थो मल्लकोष्ठकः । KRT_8_0849ab  
प्रययावप्रगल्भस्य सर्वकार्योपदेष्टृताम् ॥ KRT_8_0849cd  
अयं पितुः प्रियस्तेभूत्त्वमस्याङ्के विवर्धितः । KRT_8_0850ab  
राज्यस्यायं मूलमिति प्रत्येकं समदर्शयत् ॥ KRT_8_0850cd  

[^0823-1]: Emended; A जनोत्सुकः  

[^0824-1]: A ॰न्कल्याणवाळादी॰.  

[^0830-1]: Emended with C; A भिन्नोवस्थां.  

[^0837-1]: Doubtful emendation; A पुराणि राज॰.  

[^0847-1]: A omits here two akshara without indicating a lacuna; चापि supplied with C.  

[page 199]  



गृहं जनकसिंहस्य प्राक्कन्यावाप्तयेविशत् । KRT_8_0851ab  
राजलक्ष्मीं[^0851-1] स संप्राप्तुं राजधानीं ततः परम् ॥ KRT_8_0851cd  
दूरनष्टे कुले तेन पुनरुद्रेचिते ययौ । KRT_8_0852ab  
बद्धास्थो गर्भगेपत्ये स्त्रीजनोनवहास्यताम् ॥ KRT_8_0852cd  
वृष्टेन तादृशा भिक्षोरिति वृत्तेन शत्रुषु । KRT_8_0853ab  
चित्रस्थेष्वपि साशङ्का नोपहास्या जिगीषवः ॥ KRT_8_0853cd  
प्रावर्तन्त धनाधीशश्रियः सुस्सलभूपतेः । KRT_8_0854ab  
कोशेन[^0854-1] नीतशेषेन विलासा नवभूपतेः ॥ KRT_8_0854cd  
वाजिवर्मासिभूयिष्ठां राजलक्ष्मीं विभेजिरे । KRT_8_0855ab  
राजडामरलुण्ठाकमन्त्रिणो यन्त्रणोज्झिताः ॥ KRT_8_0855cd  
पुरे स्वर्ग इवास्वादं भोगानामुपलेभिरे । KRT_8_0856ab  
दस्यवो ग्रामभोगार्हाः पिशाचा इव गह्वराः ॥ KRT_8_0856cd  
अस्थाने न बभौ भूभृद्ग्रामीणैः सर्वतो वसन् । KRT_8_0857ab  
प्रलम्बकम्बलप्रायविलासावरणैः समम् ॥ KRT_8_0857cd  
भिक्षाचरस्यासंभाव्यप्रादुर्भावतया प्रथाम् । KRT_8_0858ab  
डामरा अवतारोयमित्यन्यां निन्यिरे प्रथाम् ॥ KRT_8_0858cd  
राज्यस्यानन्यदृष्टस्य कर्तव्येषु मुमोह सः । KRT_8_0859ab  
अदृष्टकर्मेव भिषग्भैषज्यस्य पदे पदे ॥ KRT_8_0859cd  
शनैर्जनकसिंहेन कृतभ्रातृसुतार्पणम् । KRT_8_0860ab  
कम्पनाधिपतिर्दत्तकन्योपि तमशिश्रियत् ॥ KRT_8_0860cd  
जुङ्गो राजपुरीयस्य राज्ञः कटकवारिकः । KRT_8_0861ab  
पादाग्राधिकृतोद्राक्षीत्स्वार्थमर्थं न तु प्रभोः ॥ KRT_8_0861cd  
सर्वाधिकारिणं राजलक्ष्मीर्बिम्बमशिश्रियत्[^0862-1] । KRT_8_0862ab  
राजशब्दस्यैव पात्रमभूद्भिक्षाचरः परम् ॥ KRT_8_0862cd  
वेश्यायत्तीकृतैश्वर्यः प्राकृताचारबहगपि । KRT_8_0863ab  
अन्तरङ्गः सदसतां किंचिद्बिम्बस्तदाभवत् ॥ KRT_8_0863cd  
द्वैमातुरो दर्यकस्य भ्राता साश्चर्यशौर्यभूः । KRT_8_0864ab  
नृपान्तरङ्गज्येष्ठत्वं ज्येष्ठपालोप्यशिश्रियत् ॥ KRT_8_0864cd  
मन्त्रिणो भूतभिश्चाद्यास्तस्य[^0865-1] पैतामहा अपि । KRT_8_0865ab  
लक्ष्मीसरोजिनीभृङ्गा बहवोन्ये जजृम्भिरे ॥ KRT_8_0865cd  
मुग्धे राज्ञि प्रमत्तेषु मन्त्रिषूग्रेषु दस्युषु । KRT_8_0866ab  
उत्थानोपहतं राज्यं नवत्वेपि बभूव तत् ॥ KRT_8_0866cd  
स्त्रीभिर्नवनवाभिश्च भोज्यैः प्राज्यैश्च रञ्जितः । KRT_8_0867ab  
भिक्षुर्नैक्षिष्ट कर्तव्यं मुखानुभवमोहितः ॥ KRT_8_0867cd  
स सुखानुभवप्रावृड्निद्रान्धो विजयोद्यमे । KRT_8_0868ab  
स्वैः प्रेरितः सभामध्ये स्वप्नुमैच्छन्मदालसः ॥ KRT_8_0868cd  
दर्पेण सचित्रे वाभ्रं कथयत्यनुकम्पिकाम् । KRT_8_0869ab  
न स चुक्रोध मुग्धस्तु पितरीवान्वरज्यत ॥ KRT_8_0869cd  
निष्प्रतिष्ठैः सेव्यमानो वेश्योच्छिष्टैरशिष्टवत्[^0870-1] । KRT_8_0870ab  
अट्टचेटोचिताश्चेष्टा विटैः प्रैर्यत सेवितुम् ॥ KRT_8_0870cd  
पानीयरेखाप्रतिमस्थैर्यस्याखिलस्तुंषु । KRT_8_0871ab  
तस्याप्रमाणवचसः सेवाम् प्रणयिनो जहुः ॥ KRT_8_0871cd  
यदूचुः सचिवास्तत्तानन्ववोचन्न भूभृतः । KRT_8_0872ab  
वचः सुषिरगर्भस्य तस्य प्रणयिनो जहुः ॥ KRT_8_0872cd  
सचिवैः स्वगृहान्नीत्वा दत्तभोज्यः स मुग्धधीः । KRT_8_0873ab  
धनी विपन्नपितृक इव प्रमुषितो विटैः ॥ KRT_8_0873cd  
आहारमुष्टीर्बिम्बस्य[^0874-1] गृहे बिम्बनितम्बिनी । KRT_8_0874ab  
तस्याश्वस्येव[^0874-2] वडवा रागिणोग्रगताहरत् ॥ KRT_8_0874cd  
वञ्चयित्वा दृशौ पत्युर्दर्शितैः स्मेरया तया । KRT_8_0875ab  
कुचकक्षकटाक्षैः स लुप्तधैर्यो व्यधीयत ॥ KRT_8_0875cd  
पृथ्वीहरो मल्लकोष्ठश्चान्योन्योद्भूतमत्सरौ । KRT_8_0876ab  
क्षोभं व्यधत्तां संरब्धौ राजधान्याः क्षणे क्षणे ॥ KRT_8_0876cd  
स्वयं राज्ञा सुतोद्वाहं गृहान्गत्वापि कारितौ । KRT_8_0877ab  
तावन्योन्यमुपैक्षेतां[^0877-1] न मन्युं विक्रमोन्मदौ ॥ KRT_8_0877cd  
अथ पृथ्वीहरगृहात्कृतोद्वाहः स्वयम् नृपः । KRT_8_0878ab  
जातामर्षेण सुस्पष्टं मल्लकोष्ठेन तत्यजे ॥ KRT_8_0878cd  
द्रुह्यञ्जनककाणोपि संबन्धापेक्षयोज्झितः । KRT_8_0879ab  
विरागमोजानन्दादीन्निन्ये ब्राह्मणमन्त्रिणः ॥ KRT_8_0879cd  

[^0851-1]: Thus A.  

[^0854-1]: A कोषेण.  

[^0862-1]: Emended with C; A राजा लक्ष्मीबिम्बमशिश्रयन्.  

[^0865-1]: Emended; A भूतविश्चा॰. Cf. vii. 1695. viii. 94.  

[^0870-1]: Emended with C; A वैश्यैच्छ॰.  

[^0874-1]: Emended; A ॰मुष्टिर्वि॰.  

[^0874-2]: Emended with C; A तस्याश्चेव.  

[^0877-1]: Emended; A ॰मुपेक्षेतां.  

[page 200]  



तटस्थो द्रोग्धृदुर्बुद्धिप्रायभृत्यविधेयधीः । KRT_8_0880ab  
विसूत्रव्यवहारत्वं निन्द्यत्वं च ययौ नृपः ॥ KRT_8_0880cd  
डामरस्वामिके लोके प्राभवत्को न विप्लवः[^0881-1] । KRT_8_0881ab  
ब्राह्मण्यो घर्षणं यत्र श्वपाकेभ्योपि लेभिरे ॥ KRT_8_0881cd  
अराजकेथ वा भूरिराजके मण्डले तदा । KRT_8_0882ab  
समस्तव्यवहाराणां स्फुटं तुत्रोट पद्धतिः ॥ KRT_8_0882cd  
दीन्नारा भैक्षवे राज्ये निष्प्रचाराः पुरातनाः । KRT_8_0883ab  
तच्छतेन तु नव्यानामशीतेरभवत्क्रयः ॥ KRT_8_0883cd  
राजपुर्यध्वना बिम्बं ससैन्यमाथ पार्थिवः । KRT_8_0884ab  
लोहरं प्राहिणोत्कर्तुं सुस्सलास्कन्दमुन्मदः ॥ KRT_8_0884cd  
तुरुष्कसैन्यमानिन्ये सोमपालेन सोन्वितः । KRT_8_0885ab  
साहायकाय सल्लारे विस्मये मित्रतां गते ॥ KRT_8_0885cd  
संदर्श्य पाशमेतेन बद्ध्वा क्रक्ष्यामि सुस्सलम् । KRT_8_0886ab  
इत्येक एकोश्वारोहस्तुरुष्काणामकत्थत[^0886-1] ॥ KRT_8_0886cd  
काश्मीरिकखशम्लेच्छयोधव्यतिकरोभवत्[^0887-1] । KRT_8_0887ab  
न केषां नाम संभाव्यो विश्वोत्पाटनपाटवः ॥ KRT_8_0887cd  
भिक्षाचरः प्रयाते तु बिम्बे विगलिताङ्कुशः । KRT_8_0888ab  
न कासामव्यवस्थानां मूढः स्थानमजायत ॥ KRT_8_0888cd  
स निमन्त्र्य निजं नीतो गृहं बिम्बावरुद्धया । KRT_8_0889ab  
भोगसंभोगदानेन धर्षण्या पर्यतोप्यत ॥ KRT_8_0889cd  
कार्यापेक्षापि तस्यासीन्न मन्त्रिस्त्रीसमागमे । KRT_8_0890ab  
कौलीनभीतेरासन्ननिपातस्य कथैव का ॥ KRT_8_0890cd  
आद्यूनानुगुणं[^0891-1] भोज्यं कुम्भकांस्यादिवादनम् । KRT_8_0891ab  
तत्र प्राकृतकामीव न स जिह्राय शीलयन् ॥ KRT_8_0891cd  
शनैः शनैस्ततो नष्टावष्टम्भस्य महीपतेः । KRT_8_0892ab  
काले भोज्यमपि प्राप्यं नासीद्गलितसंपदः ॥ KRT_8_0892cd  
तादृक्प्रलोभक्रौर्यादिक्रान्तो यः प्रागगर्ह्यत । KRT_8_0893ab  
स सुस्सलोथ लोकानामभिनन्द्यत्वमाययौ ॥ KRT_8_0893cd  
धनमानादिनाशं या विरक्तास्तस्य चक्रिरे । KRT_8_0894ab  
काङ्क्षन्ति स्म घनोत्कण्ठास्ता एवागमनं प्रजाः ॥ KRT_8_0894cd  
प्रत्यक्षदर्शिनोद्यापि साश्चर्या वयमस्य यत् । KRT_8_0895ab  
ताः प्रजाः कोपिताः केन केन भूयः प्रसादिताः ॥ KRT_8_0895cd  
क्षणाद्वैमुख्यमायान्ति सांमुख्यं यान्ति च क्षणात् । KRT_8_0896ab  
न हेतुं कंचिदीक्षन्ते पशुप्रायाः पृथग्जनाः ॥ KRT_8_0896cd  
ते मल्लकोष्ठजनकादयो दूतैर्विसर्जितैः । KRT_8_0897ab  
त्यक्तराज्यं पुनर्भूपं जयोद्यममजिग्रहन् ॥ KRT_8_0897cd  
अक्षोमुवाग्रहारेथ लोकैष्टिक्कस्य लुण्ठिते । KRT_8_0898ab  
तत्रत्या ब्राह्मणाः प्रायं नृपमुद्दिश्य चक्रिरे ॥ KRT_8_0898cd  
तैश्चान्यैश्चाग्रहारैश्च संश्रितैर्विजयेश्वरे । KRT_8_0899ab  
राजानवाटिकाप्रायो नगरेपि न्यविक्षत ॥ KRT_8_0899cd  
ओजानन्दादिभिर्मुख्यद्विजैरुत्तेजितास्ततः । KRT_8_0900ab  
गोकुलेपि व्यधुः प्रायं त्रिदशालयपर्षदः ॥ KRT_8_0900cd  
युग्यार्पितैः सितच्छत्त्रवस्त्रचामरशोभिभिः । KRT_8_0901ab  
विबुधप्रतिमावृन्दैः सर्वतश्च्छादिताङ्गनः ॥ KRT_8_0901cd  
काहलाकांस्यतालादीवाद्यक्षोभितदिङ्मुखः । KRT_8_0902ab  
अदृष्टपूर्वो ददृशे पारिषद्यसमागमः ॥ KRT_8_0902cd  
ते सान्तवमाना भूभर्तुर्दूतैरुत्सेकवादिनः । KRT_8_0903ab  
न विना लम्बकूर्चं नो गतिरित्यब्रुवन्वचः ॥ KRT_8_0903cd  
ते हेलया लम्बकूर्चाख्यया सुस्सलभूपतिम् । KRT_8_0904ab  
तं निर्दिशन्तोमन्यन्त क्रीडापुत्रकसंनिभम् ॥ KRT_8_0904cd  
प्रायं प्रेक्षितुमायातैः पौरैः सह दिने दिने । KRT_8_0905ab  
अमन्त्रयत कां कां न व्यवस्थां पर्षदां गणः ॥ KRT_8_0905cd  
नृपापातभयात्क्षोभं मुहुर्मुहुरुपागतैः । KRT_8_0906ab  
पारिषद्यैश्च पौरैश्च योद्धुमास्थीयतोद्धतम् ॥ KRT_8_0906cd  
वश्यं जनकसिंहस्य नगरं तन्मतेन तत् । KRT_8_0907ab  
सज्जं सुस्सलदेवस्य कृत्स्नमानयनेभवत् ॥ KRT_8_0907cd  
प्रायाद्वारयितुं पूर्वमग्रहारद्विजान्नृपः । KRT_8_0908ab  
प्रययौ विजयक्षेत्रं तत्रासीच्च हतोद्यमः ॥ KRT_8_0908cd  

[^0881-1]: A1 had first repeated here the second half of verse 878, but has subsequently erased it and written as above.  

[^0886-1]: Conjectural reading; A ॰स्तुरुष्कामकथ्यत; C ॰तुरुष्कैः समकथ्यत.  

[^0887-1]: Emended; A काश्मीरक॰.  

[^0892-1]: Emended with C; A ॰गुणो.  

[page 201]  



तन्मध्ये निखिलांस्तत्र डामरांस्तिलकोब्रवीत् । KRT_8_0909ab  
व्यापादयेति तं तच्च सत्त्वैकाग्रो न सोग्रहीत् ॥ KRT_8_0909cd  
राज्ञ एव मुखाद्बुद्ध्वा[^0910-1] लवन्यास्तद्विशश्वसुः । KRT_8_0910ab  
तस्मिन्पृथ्वीहरमुखास्तत्रसुस्तिलकात्पुनः ॥ KRT_8_0910cd  
भागिनेयं प्रयागस्य क्षत्तारं लक्ष्मकाभिधम् । KRT_8_0911ab  
बन्धुमैच्छन्नृपोस्निग्धं[^0911-1] प्रययौ स तु सुस्सलम् ॥ KRT_8_0911cd  
ततः प्रविश्य नगरं संनिपत्याखिलं जनम् । KRT_8_0912ab  
अकारणविरक्तानां पौराणां प्रददौ सभाम् ॥ KRT_8_0912cd  
युक्तमप्युक्तवांस्तत्र हतोक्तिः शठबुद्धिभिः । KRT_8_0913ab  
पौरैः स चक्रे नास्त्येव भेषजं विप्लवस्पृशाम् ॥ KRT_8_0913cd  
अत्रान्तरे सोमपालबिम्बाद्या लोहरे[^0914-1] स्थितम् । KRT_8_0914ab  
योद्धुं सुस्सलभूपं ते सर्वे पर्णोत्समाययुः ॥ KRT_8_0914cd  
तं च पद्मरथो नाम राजा कालिञ्जरेश्वरः । KRT_8_0915ab  
मैत्रीं संस्मृत्य कल्हाद्यैराययौ तत्कुलोद्भवः ॥ KRT_8_0915cd  
सोथ शुक्लत्रयोदश्यां वैशाखे बलिभिः समम् । KRT_8_0916ab  
तैर्मानी सुस्सलो रजा संग्रामं प्रत्यपद्यत ॥ KRT_8_0916cd  
प्रेक्षकैर्वर्ण्यतेद्यापि स पर्णोप्त्सान्तिके रणः । KRT_8_0917ab  
तस्याद्भुतोवमानाग्निक्षालनप्रथमक्षणः ॥ KRT_8_0917cd  
कुतोप्येत्य निजस्फारस्ततः प्रभृति भूपतिम् । KRT_8_0918ab  
तमशून्यं पुनश्चक्रे मृगेन्द्र इव काननम् ॥ KRT_8_0918cd  
भयस्स्खलितपाशानां कालपाशैः समागमम् । KRT_8_0919ab  
स चकार तुरुष्काणां क्षणात्पुष्कलविक्रमः ॥ KRT_8_0919cd  
मातुलं सोमपालस्य निन्ये कवलतां बली । KRT_8_0920ab  
रणे तत्कोपवेतालो वितोलासरितस्तटे ॥ KRT_8_0920cd  
किमन्यदल्पसैन्यः स बहूनपि स तान्व्यधात् । KRT_8_0921ab  
हतविद्रुतविध्वस्तान्यथात्मपरिपन्थिनः[^0921-1] ॥ KRT_8_0921cd  
काश्मीरिकाणामौचित्यं[^0922-1] किं नाभूत्स्वामिनो ददुः । KRT_8_0922ab  
एकस्य ये रणं नष्टाः कुकीर्तिमपरस्य च ॥ KRT_8_0922cd  
तुरुष्कैः सह यातेथ सोमपाले गतत्रपाः । KRT_8_0923ab  
बिम्बं काश्मीरिकास्त्यक्त्वा[^0923-1] राजान्तिकमशिश्रियन् ॥ KRT_8_0923cd  
ह्यो धनूंसि शिरांस्यद्य नमयन्तोद्भुताशयाः । KRT_8_0924ab  
कुलप्रभोः पुरः स्पष्टं न ते धृष्टा ललज्जिरे ॥ KRT_8_0924cd  
आगच्छद्भिस्ततः पौरैर्डामरैश्च समं नृपः । KRT_8_0925ab  
प्रतस्थे दिवसैर्द्वित्रैः कश्मीराभिमुखः पुनः ॥ KRT_8_0925cd  
राजपुत्रः साहदेविह् कल्हणो विशतः प्रभोः । KRT_8_0926ab  
डामरान्क्रमराज्यस्थान्संगृह्याग्रेसरोभवत् ॥ KRT_8_0926cd  
य एव प्रथमं राजसैन्याद्भिक्षुमशिश्रियत् । KRT_8_0927ab  
स एव बिम्बो राजानं तमुत्सृज्य समाययौ ॥ KRT_8_0927cd  
अन्ये जनकसिंहस्य संमता मन्त्रितन्त्रिणः । KRT_8_0928ab  
प्रत्युद्यन्तो व्यलोक्यन्त नृपतिं निरपत्रपाः ॥ KRT_8_0928cd  
काण्डिलेत्राभिधग्रामजन्मा शस्त्री सुलक्षणः । KRT_8_0929ab  
भाङ्गिले कश्चिदभवच्छून्ये क्रान्तोपवेशनः[^0929-1] ॥ KRT_8_0929cd  
भिक्षुर्वितीर्णमार्गं तं सुस्सलान्तिकगामिनः । KRT_8_0930ab  
लोकस्यात्रान्तरे जेतुं सहपृथ्वीहरो ययौ ॥ KRT_8_0930cd  
जितवांस्तं बबन्धेच्छां निहन्तुं सुस्सलोन्मुखम् । KRT_8_0931ab  
क्रोधाज्जनकसिंहं च वार्तां तां च[^0931-1] विवेद सः ॥ KRT_8_0931cd  
नगरस्थेन तेनाथ पौराश्वारोहतन्त्रिणः । KRT_8_0932ab  
संघटय्याखिलान्भिक्षोः प्रातिपक्ष्यमगृह्यत ॥ KRT_8_0932cd  
जानांस्तेनावृतं राज्यं ततो भिक्षाचरो नृपः । KRT_8_0933ab  
पृथ्वीहरेणानुयातो नगरं सहसाविशत् ॥ KRT_8_0933cd  
सेतौ सदाशिवाग्रस्थे तत्सैन्यैः सह सम्गरम् । KRT_8_0934ab  
दृप्यञ्जनकसिंहोथ सान्त्वमानोपि सोग्रहीत् ॥ KRT_8_0934cd  
दृष्टं जनकसिंहस्य योधानां बल्गतां मदात् । KRT_8_0935ab  
अविशङ्क्य पराभूतिं मुहूर्तं सुभटायितम् ॥ KRT_8_0935cd  
अलकेन समं पृथ्वीहरस्तद्भ्रातृसूनुना । KRT_8_0936ab  
अन्येन सेतुना तीर्त्वा तस्य सैन्यमनाशयत् ॥ KRT_8_0936cd  
तन्त्र्यश्वारोहपौरेषु[^0937-1] विद्रुतेषु सबान्धवः । KRT_8_0937ab  
नक्तं जनकसिंहोथ पलाय्य लहरं ययौ ॥ KRT_8_0937cd  

[^0910-1]: Emended; A मुखाद्बुद्ध्वा.  

[^0911-1]: Emended; A बन्धुमै॰.  

[^0914-1]: Emended; A लहरे.  

[^0921-1]: Emended; A ॰ध्वस्तयथा॰.  

[^0922-1]: Emended; A काश्मीरका॰.  

[^0923-1]: Emended; A काश्मीरका॰.  

[^0929-1]: Emended with C; A ॰वेदनः.  

[^0931-1]: Emended with C; A स.  

[^0937-1]: Emended with C; A तन्व्यारोह॰.  

[page 202]  



भिक्षुपृथ्वीहरौ प्रातस्तत्पृष्ठग्रहणोद्यतौ । KRT_8_0938ab  
तत्पश्चात्तेश्ववाराद्या धृष्टा भूयोप्यशिश्रियन् ॥ KRT_8_0938cd  
क्षिप्त्वा क्षिप्रं स्वकक्ष्यान्तर्विबुधप्रतिमा भयात् । KRT_8_0939ab  
ते पारिषद्याविप्राद्याः प्रायमुत्सृज्य विद्रुताः ॥ KRT_8_0939cd  
शून्यानि सुरयुग्यानि रक्षन्तः केपि भिक्षुणा । KRT_8_0940ab  
प्रायान्निवृत्ता वयमित्युक्तवन्तो न बाधिताः ॥ KRT_8_0940cd  
ह्यो जानके भैक्षवेद्य वल्गत्तुङ्गतुरंगमान् । KRT_8_0941ab  
दृष्टवन्तो वयम् सैन्ये सादिनोद्यापि साद्भुताः ॥ KRT_8_0941cd  
भिक्षुराजप्रदीपेन द्योतितः क्षणभङ्गिना । KRT_8_0942ab  
पैतृव्येणाधिकारेण[^0942-1] स्यालस्तिलकसिंहजः ॥ KRT_8_0942cd  
गते जनकसिंहेथ प्रतिपक्षानुसारिणाम् । KRT_8_0943ab  
विधातुं वेश्मभङ्गादि लब्धं भिक्षुमहीभुजा ॥ KRT_8_0943cd  
अत्रान्तरे हुष्कपुरे नीतेषु तिलकादिषु । KRT_8_0944ab  
भङ्गं सुल्हणसिम्बाद्यैः समेतानन्तसैनिकैः ॥ KRT_8_0944cd  
अग्रायातैर्मल्लकोष्ठजनकाद्यैः ससैनिकैः । KRT_8_0945ab  
अपरैरपि सामन्तैर्बलबाहुल्यशालिभिः ॥ KRT_8_0945cd  
अन्वीयमानो दिवसैर्द्वित्रैराक्रान्तमण्डलः । KRT_8_0946ab  
विंशल्लहरमार्गेण विपक्षालक्षितोपतत् ॥ KRT_8_0946cd  
नगरापणवीथ्यन्तर्हयारोहमुखान्पुरः[^0947-1] । KRT_8_0947ab  
द्रोहयोधानुपायातांस्तदैवोज्झितसाध्वसः ॥ KRT_8_0947cd  
वेष्टितालम्बकूर्चेन वक्त्रेण भ्रुकुटीभृता । KRT_8_0948ab  
कोपकम्पिततारेण फुल्लनासापुटस्पृशा ॥ KRT_8_0948cd  
कांश्चित्संतर्जयन्निन्दन्नन्यान्भग्नांस्तथापरान् । KRT_8_0949ab  
तीव्रातपश्यामवपुस्ताम्यन्काल इवोल्बणः ॥ KRT_8_0949cd  
आशीर्घोषकृतां पुष्पवर्षिणां पुरवासिनाम् । KRT_8_0950ab  
पूर्वापकारिणां श्रेणीष्ववज्ञान्यस्तलोचनः ॥ KRT_8_0950cd  
स्कन्धमात्रोपरि न्यस्तं कवचं हेलया दधत् । KRT_8_0951ab  
केशानन्तशिरस्त्रान्तनिःसृतान्धूलिधूसरान् ॥ KRT_8_0951cd  
पक्ष्मालां च विभ्राणः सकोशासिस्तुरंगिणाम् । KRT_8_0952ab  
आकृष्टखड्गमालानामन्तर्वल्गत्तुरंगमः ॥ KRT_8_0952cd  
ससिंहनादैरुद्दामैर्भेरीभांकारनिर्भरैः । KRT_8_0953ab  
बलैर्भरितदिक्कोशः सुस्सलः प्राविशत्पुरम् ॥ कुलकम्॥ KRT_8_0953cd  
षड्भिः सद्वादशदिनैर्मासैर्ज्येष्ठे सितेहनि । KRT_8_0954ab  
स सप्तनवताब्दस्य तृतीये पुनराययौ ॥ KRT_8_0954cd  
राजधानीमप्रविष्टो भिक्षुं पूर्वपलायितम् । KRT_8_0955ab  
अन्विष्यन्क्षिप्तिकातीरे सलवन्यं[^0955-1] व्यलोकयत् ॥ KRT_8_0955cd  
सरित्पारं रिपौ प्राप्ते स सपृथ्वीहरो गतः । KRT_8_0956ab  
मार्गे लवन्यैर्मिलितैरन्यैः साकं न्यवर्तत ॥ KRT_8_0956cd  
तं विद्राव्य रणे राजा बद्ध्वा प्रहृतिविक्षतम् । KRT_8_0957ab  
सिंहं पृथ्वीहरज्ञातिं राजधानीमथाविशत् ॥ KRT_8_0957cd  
उपभोगैः सपत्नस्य तत्कालनिःसृतस्य सा । KRT_8_0958ab  
अङ्किता मानिनस्तस्य वेश्येवोद्वेगदाभवत् ॥ KRT_8_0958cd  
भिक्षुः संत्यज्य कश्मीरान्सह पृथ्वीहरादिभिः । KRT_8_0959ab  
ग्रामं पुष्याणनाडाख्यं सोमपालाश्रयं ययौ ॥ KRT_8_0959cd  
प्रस्थिते[^0960-1] डामरान्सर्वान्राजा स्वीकृत्य तु व्यधात् । KRT_8_0960ab  
खेर्यां वट्टात्मजं मल्लं हर्षमित्रं च कम्पने ॥ KRT_8_0960cd  
पूर्वापकारं स्मरतो देशकालानपेक्षिणः । KRT_8_0961ab  
..........................................॰[^0961-1] ॥ KRT_8_0961cd  
भिक्षुसंपर्कजं गन्धमपि सोढुमशक्नुवन् । KRT_8_0962ab  
भृत्येभ्यः खण्डशः कृत्वा द्वेषात्सिंहासनं ददौ ॥ KRT_8_0962cd  
अनयोपार्जितां त्यक्तुमनीशा डामराः श्रियम् । KRT_8_0963ab  
समन्योश्च नृपाद्भीता नात्यजन्विप्लवोद्यमम् ॥ KRT_8_0963cd  
भिक्षुस्तु राज्यभ्रष्टः सुहृदो विषये वसन् । KRT_8_0964ab  
उत्साहं सोमपालस्य दानमानैः पुनर्ययौ ॥ KRT_8_0964cd  
बिम्बः साहायकप्रार्थी विस्मयस्यान्तिकं गतः । KRT_8_0965ab  
तस्मिन्विरोधिभिर्बद्धे[^0965-1] रणे धीरस्तनुं जहौ ॥ KRT_8_0965cd  
भिक्षाचरो[^0966-1] बिम्बशून्यो भजन्दुर्नयपात्राम् । KRT_8_0966ab  
अनैषीदवरुद्धात्वं तत्प्रियां तां गतत्रपः ॥ KRT_8_0966cd  

[^0942-1]: Emended; A पितृव्येणा॰.  

[^0947-1]: Emended; A ॰मुखात्पुरः.  

[^0948-1]: Emended with A वस्त्रेण.  

[^0955-1]: Emended with A सकवन्यो.  

[^0960-1]: Thus A; perhaps to be emended प्रस्थितो.  

[^0961-1]: Here two are missing. A does not indicate the lacuna; C supplements पूर्व्वविद्वेषिणस्तस्य न कृपां प्रतिपेदिरे.  

[^0965-1]: Emended; A ॰र्बद्धैः; C ॰र्बद्धो.  

[^0966-1]: Emended with C; A भिक्षाचरे.  

[page 203]  



निपत्य स्वल्पसैन्योपि ततः शूरपुरे बली । KRT_8_0967ab  
जित्वा पृथ्वीहरो बट्टात्मजं व्यद्रावयद्रणात्[^0967-1] ॥ KRT_8_0967cd  
तस्मिन्पलायिते भिक्षुं पुनरानीय सोविशत् । KRT_8_0968ab  
भुवं मडवराज्यानां दस्यूनां स्वचिकीर्षया ॥ KRT_8_0968cd  
तत्रत्यैर्मङ्खजय्याद्यैर्डामरैः स्वीकृतैः समम् । KRT_8_0969ab  
जगाम विजयक्षेत्रं विजेतुम् कम्पनापतिम् ॥ KRT_8_0969cd  
निजस्तेनाहवे हर्षमित्रो निहतसैनिकः । KRT_8_0970ab  
विजयेश्वरमुत्सृज्य भीतोवन्तिपुरे ययौ ॥ KRT_8_0970cd  
विजयक्षेत्रजास्तत्तत्पुरग्रामोद्भवा अपि । KRT_8_0971ab  
जना भयेन प्राविक्षन्नथ चक्रधरान्तिकम् ॥ KRT_8_0971cd  
योषिच्छिशुपशुव्रीहिधनोपेतैरपूर्यत । KRT_8_0972ab  
स्थानं ततैश्च राज्ञश्च योधैः सायुधवाजिभिः ॥ KRT_8_0972cd  
अन्वारूढैरथ स्पष्टं लोकोल्लुण्ठनलालसैः । KRT_8_0973ab  
ते[^0973-1] भैक्षवैरवेष्ट्यन्त कटकैर्व्याप्तदिक्कटैः ॥ KRT_8_0973cd  
तान्दारुमयवप्रौघद्वारगुप्ते सुरौकसः । KRT_8_0974ab  
अङ्गने[^0974-1] तिष्ठतो हन्तुं बन्द्धुं वा नाशकन्द्विषः ॥ KRT_8_0974cd  
तदन्तरस्थितं दग्धुं कर्पूराख्यं स्ववैरिणाम् । KRT_8_0975ab  
कश्चित्कतिस्थलीग्रामजन्मा निर्गुणडामरः[^0975-1] ॥ KRT_8_0975cd  
पापो जनकरजाख्यस्तत्राग्निमुगदीदिपत् । KRT_8_0976ab  
मूढस्तादृगपर्यन्तजन्तुसंहारनिर्घृणः ॥ KRT_8_0976cd  
तमापतन्तं ज्वलितं ज्वलनं वीक्ष्य सर्वतः । KRT_8_0977ab  
भूतग्रामस्य सुमहान्हाहाकारः समुद्ययौ ॥ KRT_8_0977cd  
विशत्कृतान्तवाहारिभियेव छिन्नबन्धनैः । KRT_8_0978ab  
अश्वैरसूचीसंचारा भ्रमद्भिर्जघ्निरे जनाः ॥ KRT_8_0978cd  
प्राच्छाद्यत बलज्ज्वालाकरालैर्धूमराशिभिः । KRT_8_0979ab  
व्योम पिङ्गकचश्मश्रुजालैर्नक्तंचरैरिव ॥ KRT_8_0979cd  
निर्धूमस्य विसारिण्यो ज्वाला हव्यभुजो दधुः । KRT_8_0980ab  
संतापद्रुतहेमाभ्रसुवर्णलहरीभ्रमम् ॥ KRT_8_0980cd  
संतापविद्रुतव्योमचारिमौलिपरिच्युताः । KRT_8_0981ab  
रक्तोष्णीषा इव भ्रेमुर्ज्वालाभङ्गा नभोङ्गने ॥ KRT_8_0981cd  
दीर्घदारुग्रन्थिभङ्गजन्मा चटचटारवः । KRT_8_0982ab  
तापप्रक्वाथ्यमानाभ्रगङ्गाघोष इवोद्ययौ ॥ KRT_8_0982cd  
स्फुलिङ्गैः प्लोषवित्रस्तजन्तुजीवितसंनिभैः । KRT_8_0983ab  
अग्राहि गहनव्योममार्गभ्रमणसंभ्रमः ॥ KRT_8_0983cd  
शकुनैः शावसंचारशोकादाक्रन्दिभिर्नभः । KRT_8_0984ab  
मानुषैर्दह्यमानैश्च भूमिर्मुखरिताभवत् ॥ KRT_8_0984cd  
भ्रातॄन्भर्तॄन्पितॄन्पुत्रानालिङ्ग्याक्रन्दनिर्भराः । KRT_8_0985ab  
भीमीलितदृशो नार्यो निरदह्यन्त वह्निना ॥ KRT_8_0985cd  
तदन्तरात्साहसिका ये केचिन्निरयासिषुः । KRT_8_0986ab  
बहिस्ते निहताः क्रूरैर्डामरैर्मृत्युचोदितैः ॥ KRT_8_0986cd  
तावन्तो जन्तवस्तत्र व्यपद्यन्त तदा क्षणात् । KRT_8_0987ab  
स्विन्ना एव न ये दग्धास्तावतापि कृशानुना ॥ KRT_8_0987cd  
अन्तः शान्तेषु सर्वेषु बहिः शान्तेषु हन्तृषु । KRT_8_0988ab  
क्षणादेव प्रदेशः स निःशब्दः समजायत ॥ KRT_8_0988cd  
वह्नेः कहकहाशब्दो ह्रस्वीभूतार्चिषः परम् । KRT_8_0989ab  
स्विद्यतश्च शवौघस्य श्रुतः सिमसिमाध्वनिः ॥ KRT_8_0989cd  
विलीनासृग्वसामेदोनिःष्यन्दाः सरणीशतैः । KRT_8_0990ab  
प्रसस्रुर्विस्रगन्धश्च योजनानि बहून्यगात् ॥ KRT_8_0990cd  
एकः सुश्रवसः कोपाद्वितीयो दस्युविप्लवात् । KRT_8_0991ab  
ईदृग्घुतवहाबाधो[^0991-1] घोरश्चक्रधरेभवत् ॥ KRT_8_0991cd  
भूतग्रामस्य[^0992-1] संहारः संवर्त इव वह्निना । KRT_8_0992ab  
तादृक्त्रिपुरदाहे वा खाण्डवे तत्र वाभवत् ॥ KRT_8_0992cd  
पुण्येह्नि शुक्लद्वादश्यां नभसः कुकृतं महत् । KRT_8_0993ab  
तद्भिक्षुः कृतवान्राज्यलक्ष्म्या भाग्यैश्च तत्यजे ॥ KRT_8_0993cd  
सकुटुम्बेषु दग्धेषु तदानीं गृहमेधिषु । KRT_8_0994ab  
पुरग्रामसहस्रेषु गृहाः शून्यत्वमाययुः ॥ KRT_8_0994cd  
मङ्खाख्यो डमरश्चिन्वञ्शवान्नौनगरोद्भवः[^0995-1] । KRT_8_0995ab  
प्रीतिं प्राप्तैस्तदीयार्थैः कापालिक इवाययौ ॥ KRT_8_0995cd  

[^0937-1]: Emended with C; A विद्राव॰.  

[^0976-1]: Emended; A तैर्भैक्षवै॰.  

[^0974-1]: Emended with C, A अङ्गाने.  

[^0975-1]: Emended; A निर्गुटडा॰.  

[^0993-1]: Emended with C; A ईदृग्धुत॰.  

[^0992-1]: Emended; A भूतग्रामसंहार॰; C भूतग्रामादिसं॰.  

[^0995-1]: Emended; A ॰औगरोद्भवः.  

[page 204]  



अवरूढोथ विजयक्षेत्रं भिक्षाचरस्ततः । KRT_8_0996ab  
लब्ध्वा नागेश्वरं पापं यातनाभिरमीमरत् ॥ KRT_8_0996cd  
गर्ह्यं पैतामहे देशे किं नासीत्तस्य चेष्टितम् । KRT_8_0997ab  
पितृद्रुहः स तु वधः सर्वप्रीतिकरोभवत् ॥ KRT_8_0997cd  
गृहिणी हर्षमित्रस्य पत्यौ त्यक्त्वा पलायिते । KRT_8_0998ab  
पृथ्वीहरेण संप्राप्ता विजयेशाङ्गनान्तरात् ॥ KRT_8_0998cd  
निमित्तभूतमेतादृक्प्रजासंहारवैशसम् । KRT_8_0999ab  
स्वं निन्दन्सुस्सलो राजा ततो योद्धुं विनिर्ययौ ॥ KRT_8_0999cd  
संवेगात्पाप्मनः शीघ्रं निरयक्लेशभुक्तये । KRT_8_1000ab  
प्राप्तो जनकराजेन वधोवन्तिपुरान्तिके ॥ KRT_8_1000cd  
यत्कृते क्रियते कर्म लोकान्तरसुखान्तकम् । KRT_8_1001ab  
स मूढैः सुलभापायः कायश्चित्रं न गण्यते ॥ KRT_8_1001cd  
कम्पनाधिपतिं सिम्बं कृत्वा डामरमण्डलम् । KRT_8_1002ab  
चकर्ष विजयक्षेत्रादन्यतोपि ततो नृपः ॥ KRT_8_1002cd  
शमालां प्रययौ पृथ्वीहरो मडवराज्यतः । KRT_8_1003ab  
विजित्य मल्लकोष्ठेन[^1003-1] त्याजितो निजमण्डलम् ॥ KRT_8_1003cd  
क्षिप्ताः केचिद्वितस्तायां केचिच्चक्रधराङ्गने । KRT_8_1004ab  
अक्रियन्ताग्निसात्क्रुष्टुमशक्या बहवः शवाः ॥ KRT_8_1004cd  
क्रमराज्येथ कल्याणवाडादीन्रिल्हणोजयत्[^1005-1][^1005-2] । KRT_8_1005ab  
आनन्दोनन्तजस्तत्र ततो द्वाराधिपोभवत् ॥ KRT_8_1005cd  
शूले प्रमापितं सिंहं नयन्पृथ्वीहरो बली । KRT_8_1006ab  
सार्धं जनकसिंहाद्यैरयुध्यत्क्षिप्तिकातटे ॥ KRT_8_1006cd  
तीर्थं प्रस्थाप्यमानेषु विपन्नास्थिष्विहास्त्यहः । KRT_8_1007ab  
भाद्रे मास्येकमबलाक्रन्दिताक्रान्तदिक्पथम् ॥ KRT_8_1007cd  
हतवीराक्रान्दमुखरे[^1008-1] नगरान्तरे । KRT_8_1008ab  
पृथ्वीहराहवे सर्वैर्दिवसैरन्वकारि तत् ॥ युग्मम्॥ KRT_8_1008cd  
अथायातो[^1009-1] यशोराजस्यालः शूरो दिगन्तरात् । KRT_8_1009ab  
श्रीवको विदधे राज्ञा खेरीकार्याधिकारभाक् ॥ KRT_8_1009cd  
अप्रियं स लवन्यानां तेपि वा तस्य नाचरन् । KRT_8_1010ab  
कालं तु गूढसौहार्दैरन्योन्यस्यात्यवीवहन् ॥ KRT_8_1010cd  
पुनराश्वयुजे राजा शमालां निर्गतस्ततः । KRT_8_1011ab  
परैर्मनीमुषग्रामे युधि भङ्गमनीयत ॥ KRT_8_1011cd  
नित्याभ्यासेन युद्धानां लब्धोत्कर्षो न्यदर्शयत् । KRT_8_1012ab  
सर्ववीराग्रणीर्भिक्षुस्तत्पूर्वं तत्र विक्रमम् ॥ KRT_8_1012cd  
तुक्कद्विजादयो मुख्या भिक्षुपृथ्वीहरादिभिः । KRT_8_1013ab  
आसारापातविवशा निहताः सौस्सले बले ॥ KRT_8_1013cd  
प्रधानवीरभूयिष्ष्ठे सैन्यद्वन्द्वे न कोप्यभूत् । KRT_8_1014ab  
स वीरश्चरतः संख्ये भिक्षोरैक्षिष्ट यो मुखम् ॥ KRT_8_1014cd  
पृथ्वीहरस्य भिक्षोश्च संग्रामे भूरिवार्षिके । KRT_8_1015ab  
कादम्बरीपताकाख्ये द्वे अश्वे पीतपाण्डुरे ॥ KRT_8_1015cd  
अस्तामत्यद्भुते याभ्यामनेकतुरगक्षये । KRT_8_1016ab  
न विपन्नं प्रहृतिभिर्नान्वभाव्यथ वा क्लमः ॥ KRT_8_1016cd  
सैन्यानां संकटे त्राणमश्रान्तिरविकत्थनः । KRT_8_1017ab  
अभूत्क्लेशसहो वीरो नान्यो भिक्षाचरात्क्वचित् ॥ KRT_8_1017cd  
योधानां सौस्सले सैन्ये विद्रवेषु न कश्चन । KRT_8_1018ab  
त्राणं बभूव तेनैते बहवो बहुधा हताः ॥ KRT_8_1018cd  
नवेषु डामरानीकाः केचिद्भङ्गेषु सैनिकाः । KRT_8_1019ab  
भिक्षाचरगजेन्द्रेण कलभा इव पालिताः ॥ KRT_8_1019cd  
नान्यस्योत्थानशीलत्वं दृष्टं पृथ्वीहरात्तदा । KRT_8_1020ab  
स्वयं यो भैक्षवे द्वारे जजागार प्रतिक्षपम् ॥ KRT_8_1020cd  
ततः प्रभृत्यभूद्गोप्ता पुरः पश्चाच्च सर्वदा । KRT_8_1021ab  
विश्वेदेव इव श्राद्धे युद्धे भिक्षुर्महाभटः ॥ KRT_8_1021cd  
आहवे साहसं कुर्वन्सर्वतः सोभ्यधान्निजान् । KRT_8_1022ab  
एवमस्खलितस्थैर्यमुपपत्तिमसंत्यजन् ॥ KRT_8_1022cd  
न मे राज्याय यत्नोयं पर्याप्तं दुर्यशः पुनः । KRT_8_1023ab  
कृत्ये प्रसक्तुं पूर्वेषां व्यवसायं व्यपोहितुम् ॥ KRT_8_1023cd  
अनाथा इव ते नाथा विशां व्यापादनक्षणे । KRT_8_1024ab  
ज्ञात्वा नष्टं कुलं नाथवद्भ्यो नूनं स्पृहां दधुः ॥ KRT_8_1024cd  

[^1003-1]: Emended with C; A मल्लन.  

[^1005-1]: ॰वाळादी॰.  

[^1005-2]: Emended with C; A.. ॰दीन्रल्हणो॰.  

[^1008-1]: Emended; A ॰बलाक्रान्तमु॰.  

[^1009-1]: Emended; A अथ यातो.  

[page 205]  



इति मत्वा सोढकष्टश्चेष्टे[^1025-1] सुदृढनिश्चयः । KRT_8_1025ab  
दूयमानोस्मि दायाददुःखदायी दिने दिने ॥ KRT_8_1025cd  
नास्त्येवाप्राप्तकालस्य[^1026-1] विपत्तिरिति जानतः । KRT_8_1026ab  
कस्य साहसवैमुख्यमुत्पद्येत यशोर्थिनः ॥ KRT_8_1026cd  
किं कार्यगतिकौटिल्यैरुक्तैस्तान्यथ वा कथम् । KRT_8_1027ab  
न वदामः प्रतिज्ञाय स्वयमार्षेध्वनि स्थितिम् ॥ KRT_8_1027cd  
सोत्कर्षपौरुषाद्भिक्षोरशङ्किषत डामराः । KRT_8_1028ab  
ततो दायादविच्छेदं नास्याकृषत जातु चित् ॥ KRT_8_1028cd  
प्राग्राज्याधिगमाद्राज्ञामन्येषां राजवीजिनः । KRT_8_1029ab  
चिन्तयन्तो व्यवहृतिं व्युत्पद्यन्ते शनैः शनैः ॥ KRT_8_1029cd  
पितुः पितामहस्याथ न दृष्टं तेन किंचन । KRT_8_1030ab  
अत एवाभजन्मोहं राज्यं संप्राप्तवान्पुरा ॥ KRT_8_1030cd  
तत्स भूयोपि चेदप्स्यत्कैव[^1031-1] वार्ता विपाटने । KRT_8_1031ab  
सापेक्षं वीक्षितुं जाने न दैवेनाप्यशक्यत ॥ चक्कलकम्॥ KRT_8_1031cd  
जानंल्लवन्यकौटिल्यं प्रमादात्स हतेहिते । KRT_8_1032ab  
प्राप्नुयां राज्यमित्याशां बद्ध्वाहान्यत्यवाहयत् ॥ KRT_8_1032cd  
दस्यूनां सुस्सलो राजा मेने तस्स्वहितं मतम् । KRT_8_1033ab  
जिगीषुर्नीतिविक्रान्त्योः[^1033-1] प्रयुक्तौ लिप्सुरन्तरम्[^1033-1] ॥ KRT_8_1033cd  
युद्धे स्वान्स स्मरन्वैरं नापासीत्तेन तेभजन् । KRT_8_1034ab  
नास्मिन्विश्वासमेतस्माद्धेतोर्नास्याभवज्जयः ॥ KRT_8_1034cd  
इत्थं नानामतैः पक्षप्रतिपक्षैरुपेक्षितम् । KRT_8_1035ab  
राष्ट्रं निखिलमेवागात्सर्वतः शोचनीयताम् ॥ KRT_8_1035cd  
यत्संबन्धाद्विटपिनिवहैर्निग्रहव्यग्रवन्यव्याधप्रत्तानलपरिभवः कोपि निन्वन्वभावि । KRT_8_1036ab  
हा धिग्दन्ती विघटनपरः सोपि माद्यन्नमीषां लभ्यं श्रेयो विधिविधुरतैर्नान्यतो न स्वतोपि ॥ KRT_8_1036cd  
द्वैराज्ये प्रभवत्येवमकाण्डपतितैर्हिमैः । KRT_8_1037ab  
विवशं सुस्सलक्ष्माभृदजयद्भैक्षवं बलम् ॥ KRT_8_1037cd  
पुष्याणनाडं[^1038-1] भूयोपि भिक्षुपृथ्वीहरौ गतौ । KRT_8_1038ab  
अन्यैर्लवन्यैर्भूभर्तुर्नतिर्दत्तकरैः कृता ॥ KRT_8_1038cd  
सिम्बोपि कम्पनाधीशो व्यधाद्विजितडामरः । KRT_8_1039ab  
सर्वां मडवराज्योर्वी वीरः शमितविप्लवाम् ॥ KRT_8_1039cd  
तावत्यापि विपक्षाणां शान्त्या शीतलतां गतः । KRT_8_1040ab  
पूर्ववैरं स्वपक्ष्याणां प्रादुश्चक्रेथ भूपतिः ॥ KRT_8_1040cd  
जिघांसौ कथिते राज्यन्युल्हणेन पलायितः । KRT_8_1041ab  
मल्लकोष्ठः सोपि कोपाद्राज्ञा राष्ट्रात्प्रवासितः ॥ KRT_8_1041cd  
अनन्तात्मजमानन्दं बद्ध्वा द्वाराधिकारिणम् । KRT_8_1042ab  
व्यधत्त सैन्धवं प्रज्जिनामानं राजबीजिनम् ॥ KRT_8_1042cd  
गतोथ विजयक्षेत्रं सिम्बेन सहितोविशत् । KRT_8_1043ab  
नगरं तं च विश्वस्तं बद्ध्वा कारागृहेक्षिपत् ॥ KRT_8_1043cd  
अनुस्मृतिमहावात्याप्रेरितोमर्षपावकः । KRT_8_1044ab  
आचचाम क्षमावारि तस्य भृत्यान्दिधक्षतः ॥ KRT_8_1044cd  
सिंहथक्कनसिंहाभ्यामनुजाभ्यां सहावधीत् । KRT_8_1045ab  
शूलेधिरोप्य सिम्बं स रोषावेशविलुप्तधीः ॥ KRT_8_1045cd  
कम्पने श्रीवकं चक्रे सुज्जिं प्रज्जेः सहोदरम् । KRT_8_1046ab  
बद्ध्वा जनकसिंहं च राजस्थाने न्ययोजयत् ॥ KRT_8_1046cd  
आप्ताश्च मन्त्रिणश्चासंस्तस्य वैदेशिकास्ततः । KRT_8_1047ab  
स्वदेशजस्तु सोभूद्यो लोहरस्थं तमन्वगात् ॥ KRT_8_1047cd  
अथ सर्वेपि साशङ्कास्तं त्यक्त्वाध्यश्रयन्रिपून् । KRT_8_1048ab  
शतैकीयः कश्चिदासीद्राजधान्यां नृपाश्रितः ॥ KRT_8_1048cd  
तेनाप्रतिसमाधेयो भूयः शान्तेप्युपद्रवे । KRT_8_1049ab  
इत्थमुत्थापितोनर्थो न पुनर्यः शमं ययौ ॥ KRT_8_1049cd  
एकाक्षेपे परेपि स्युर्यत्र भृत्या विशङ्किताः । KRT_8_1050ab  
तत्रापराधे प्राज्ञस्य राज्ञोवज्ञैव शस्यते ॥ KRT_8_1050cd  
माघेथ मल्लकोष्टाद्यैराहूताः[^1051-1] पुनराययुः । KRT_8_1051ab  
ते शूरपुरमार्गेण भिक्षुपृथ्वीहरादयः ॥ KRT_8_1051cd  
वितस्तापरिखाक्षिप्ता भूरगम्या द्विषामियम् । KRT_8_1052ab  
इति प्रायान्नवमठं त्यक्त्वा राजगृहं नृपः ॥ KRT_8_1052cd  

[^1025-1]: A1 gloss स्वयं.  

[^1026-1]: Emended with C; A नास्त्येवप्राप्त॰.  

[^1032-1]: Emended; A चेदाप्स्योत्कैव.  

[^1032-2]: A1 writes here 4 instead of चक्कलकम्.  

[^1033-1]: Doubtful emendation; A जिगीषोर्नी॰ and प्रयुक्तो लिप्तरन्तरम्; C जिगीषोर्नी॰ and प्रयत्नो लिप्यनन्तरः.  

[^1038-1]: A पुष्यान॰.  

[^1048-1]: Emended; A त्यक्ताधिश्र॰.  

[^1051-1]: Emended; A ॰कोष्टाद्ये आदूताः.  

[page 206]  



वर्षेष्टानवर्ते चैत्रे डामरेषु युयुत्सुषु । KRT_8_1053ab  
अभ्येत्य मल्लकोष्ठेन प्रागेवाग्राहि संगरः ॥ KRT_8_1053cd  
सोश्ववारैः सह रणं चकार नगरान्तरे । KRT_8_1054ab  
नृपावरोधैः सौधाग्रादालोकितमथाकुलैः ॥ KRT_8_1054cd  
भिक्षुणा क्षिप्तिकारीरे स्कन्दावारं न्यबध्यत । KRT_8_1055ab  
................................................[^1055-1] ॥ KRT_8_1055cd  
नृपोद्यानाद्द्रुमान्निन्युरिन्धनाय महानसे । KRT_8_1056ab  
दूर्वाङ्कुरान्मन्दुराभ्यो वाहभोज्याय डामराः ॥ KRT_8_1056cd  
पृथ्वीहरस्तु संगृह्णन्दस्यून्मडवराज्यजान् । KRT_8_1057ab  
चकार विजयक्षेत्रे यावत्कटकसंग्रहम् ॥ KRT_8_1057cd  
तावत्प्रज्जिमुखान्मल्लकोष्ठयुद्धाय भूपतिः । KRT_8_1058ab  
आदिश्यादादवस्कन्दं[^1058-1] वैशाखे साहसोन्मुखः ॥ KRT_8_1058cd  
अकस्मात्पतिते तस्मिन्हतावष्टम्भविक्षताः[^1059-1] । KRT_8_1059ab  
प्रययुः सेतुमुल्लङ्घ्य जीवाश्वस्ताः कथंचन ॥ KRT_8_1059cd  
नगरं मल्लकोष्ठाजिव्यग्रे प्रज्जावथाविशत् । KRT_8_1060ab  
पृथ्वीहरानुजः सुज्जिं निर्जित्य मनुजेश्वरः ॥ KRT_8_1060cd  
परं पारं वितस्तायां सेतुच्छेदादनाप्नुवन् । KRT_8_1061ab  
अर्वाचि तीरे स गृहान्दग्ध्वागात्क्षिप्तिकां[^1061-1] ततः ॥ KRT_8_1061cd  
लवन्यैर्नगरं प्राप्तं मत्वा सुस्सलभूपतिः । KRT_8_1062ab  
आययौ विजयक्षेत्रात्सैन्यमुत्थाप्य विह्वलः ॥ KRT_8_1062cd  
अहंपूर्विकयारातिशङ्कार्तैश्च निजैर्बलैः । KRT_8_1063ab  
पीडितस्तस्य गम्भीरासिन्धुसेतुरभज्यत ॥ KRT_8_1063cd  
स कृष्णषष्ट्यां ज्यैष्ठस्य तस्यासंख्यश्चमूचयः । KRT_8_1064ab  
यथाग्निना चक्रधरे तथा तत्राम्भसा मृतः ॥ KRT_8_1064cd  
भुजमुद्यम्य शमयन्सैन्यानां संभ्रमं नृपः । KRT_8_1065ab  
त्रस्तैर्भ्रष्टैस्तथा पृष्ठे पतितः सरिदन्तरे ॥ KRT_8_1065cd  
अनभ्यस्ताम्बुतरणैराश्लोष्य व्रुषितोसकृत् । KRT_8_1066ab  
तरदायुधविद्धाङ्गः स निस्तीर्णः कथंचन ॥ KRT_8_1066cd  
अनुत्तीर्णं बलं त्यक्त्वा पारे सामन्तसंकुलम् । KRT_8_1067ab  
सहस्रांशेन सैन्यस्य तीर्णेनानुगतो ययौ ॥ KRT_8_1067cd  
संत्यक्तानन्तसैन्योपि सोवष्टम्भमयो नृपः । KRT_8_1068ab  
प्रविश्य नगरं मल्लकोष्ठमुख्यान्रणेग्रहीत् ॥ KRT_8_1068cd  
विजयस्याथ जननी सिल्लाख्या स्वामिनोज्झितम् । KRT_8_1069ab  
निनाय देवसरसं सैन्यं तद्विजयेश्वरात् ॥ KRT_8_1069cd  
साथ पृथ्वीहरेणैत्य हता तत्रोपवेशने । KRT_8_1070ab  
टिक्कश्च दत्तो भूपालसैन्यं विद्रावितं च तत् ॥ KRT_8_1070cd  
परं व्यायामविद्याविद्विद्रुते निखिले बले । KRT_8_1071ab  
द्विजः कल्याणराजाख्यः समरेभिमुखो हतः ॥ KRT_8_1071cd  
मन्त्रिडामरसामन्तसंकुलात्सौस्सलाद्बलात् । KRT_8_1072ab  
पृथ्वीहरेणागृह्यन्त बद्ध्वा वृन्दानि शस्त्रिणाम् ॥ KRT_8_1072cd  
अन्वगात्स वितस्तान्तं यावत्तान्विद्रुतान्बलात् । KRT_8_1073ab  
ओजानन्दद्विजादींश्च बद्ध्वा शूले व्यपादयत् ॥ KRT_8_1073cd  
मन्त्रिणो जनकश्रीवकाद्या राजात्मजास्तथा । KRT_8_1074ab  
तीर्त्वाद्रिं विषलाटायां शरणं प्रययुः खशान् ॥ KRT_8_1074cd  
इत्थं पृथ्वीहरो लब्धजयः संगृह्य डामरान् । KRT_8_1075ab  
जिगीर्षुर्भिक्षुणा साकं नगरोपान्तमाययौ ॥ KRT_8_1075cd  
भूयोपि मानुषाश्वौघसंहर्ता सर्वतस्ततः । KRT_8_1076ab  
रणः प्रववृते प्राग्वत्पुरे रुद्धस्य भूपतेः ॥ KRT_8_1076cd  
निर्निरोधः पथानेन नृपावसथ इथभूत् । KRT_8_1077ab  
सैन्ये मडवराज्यानां स्वयं पृथ्वीहरोग्रणीः ॥ KRT_8_1077cd  
तत्तत्सामन्तकुलजैर्वीरैः काश्मीरकैर्भटैः । KRT_8_1078ab  
समेतं डामरकुलं दुर्जयं सर्वतोभवत् ॥ KRT_8_1078cd  
काश्मीरकाः शोभकाद्याः काकवंश्याः सहस्रशः । KRT_8_1079ab  
प्रख्याता भैक्षवे पक्षे रत्नाद्याश्चापरेस्फुरन् ॥ KRT_8_1079cd  
नदतः स्वबलाद्वाद्यं तुमुलं शृण्वतोमिषत् । KRT_8_1080ab  
पृथ्वीहरेणागण्यन्त वाद्यभाण्डानि कौतुकात् ॥ KRT_8_1080cd  
हित्वा भूर्यथ तूर्यादि परिच्छेत्तुं स कौतुकी । KRT_8_1081ab  
श्वपाकदुन्दुभीभाण्डशतानि द्वादशाशकत् ॥ KRT_8_1081cd  

[^1055-1]: Here two seem to be lost; A does not indicate the lacuna. C adds रामेण वानरी सेना यथा पाथोनिधेस्तटे.  

[^1058-1]: Emended; A ॰श्यादाववस्कन्दं.  

[^1059-1]: Emended with C; A ॰विक्षितः.  

[^1061-1]: Emended with C; A ॰न्दग्ध्वाग्रात्क्षि॰.  

[page 207]  



तथा विनष्टसैन्योपि त्रिंशद्विंशैर्नृपात्मजैः । KRT_8_1082ab  
मितैः स्वदेशजैश्चारीन्प्रतिजग्राह सुस्सलः ॥ KRT_8_1082cd  
राजन्याविच्छटिकुलोद्भूतावुदयधान्यकौ । KRT_8_1083ab  
चम्पावल्लापुराधीशावुदयब्रह्मजज्जलौ ॥ KRT_8_1083cd  
ओजो[^1084-1] मल्हणहंसानां धुर्यो हरिहडौकसः । KRT_8_1084ab  
क्षत्रिकाभिञ्जिकास्थानसव्यराजादयस्तथा ॥ KRT_8_1084cd  
बिडालपुत्रा नीलाद्या भावुकान्वयसंभवाः । KRT_8_1085ab  
रामपालः सहजिको युवा तस्य च नन्दनः ॥ KRT_8_1085cd  
नानावंश्याः परेप्युग्रसंग्रामव्यग्रताजुषः । KRT_8_1086ab  
पुरोपरोधसंनद्धानरुन्धन्सर्वतो रिपून् ॥ KRT_8_1086cd  
तनूजनिर्विशेषेन रिल्हणेन महीभुजः । KRT_8_1087ab  
रणाग्रेसरताग्राहि विजयाद्यैश्च सादिभिः ॥ KRT_8_1087cd  
स्वयमुद्यमिना राज्ञा वर्मणेव निजौ भुजौ । KRT_8_1088ab  
सुज्जिप्रज्जी पाल्यमानावभूतां रणकर्मठौ ॥ KRT_8_1088cd  
ताभ्यां साधारणीकुर्वन्राज्योत्पत्तिं महीपतिः । KRT_8_1089ab  
स महाव्यसने तस्मिन्सम्यगूढधुरोभवत् ॥ KRT_8_1089cd  
तत्पक्षा भागिकशरद्भासिमुम्मुनिमुङ्गटाः[^1090-1] । KRT_8_1090ab  
कलशाद्याश्च कुशला विपक्षक्षोभणेभवन् ॥ KRT_8_1090cd  
भूभर्तुष्टक्कविषये लवराजस्य नन्दनः । KRT_8_1091ab  
आसीत्कमलियश्चाल्य संग्रामाग्रेसरः प्रभोः ॥ KRT_8_1091cd  
प्रहारं बलिनस्तस्य चामरध्ग्वजशोभिनः । KRT_8_1092ab  
प्रभिन्नस्येव नागस्य हयारोहा न सेहिरे ॥ KRT_8_1092cd  
अनुजः सङ्गिकः पृथ्वीपालो भ्रातुः सुतोस्य च । KRT_8_1093ab  
पाञ्चालाः[^1093-1] फल्गुनस्येव[^1093-2] पार्श्वरक्षित्वमाययुः ॥ KRT_8_1093cd  
एतावद्भिर्भृत्यरत्नै राष्ट्रेपि कुपितेजयत् । KRT_8_1094ab  
भूरिस्वर्णार्पणोपात्तैर्वाजिभिश्च महीपतिः ॥ KRT_8_1094cd  
तत्र तत्राहवे सोपि बभ्रामासंभ्रमो नृपः । KRT_8_1095ab  
उत्सवे गृहमेधीव मण्डपे मण्डपे स्वयम् ॥ KRT_8_1095cd  
तस्य हि व्यसनं त्रासहेतुः प्राभूदुपक्रमे । KRT_8_1096ab  
प्रवृद्धिं प्राप्तमभवद्धैर्यादाय्यथ धीमतः ॥ KRT_8_1096cd  
क्लैव्यकृद्भयमापाते मध्यपाते न तादृशम् । KRT_8_1097ab  
करक्षिप्तं यथा शीतं मज्जने न तथा पयः ॥ KRT_8_1097cd  
वैरिसैन्यतमो यत्र यत्र ज्योत्स्नेव निर्ययौ । KRT_8_1098ab  
सितासिता च भूभर्तुस्तत्र तत्रास्य वाहिनी ॥ KRT_8_1098cd  
एकदा कृतसंकेतास्तुल्यमाहवमेलके । KRT_8_1099ab  
महासरितमुत्तीर्य डामरा नगरेपतन् ॥ KRT_8_1099cd  
असीमनगरस्थानविभ्जक्तकटको नृपः । KRT_8_1100ab  
परिमेयाश्ववारस्तान्विशतः स्वयमाद्रवत् ॥ KRT_8_1100cd  
नाभजड्डामरानीकस्तेन विद्रावितो धृतिम् । KRT_8_1101ab  
हेमन्तमरुता कीर्णपर्णराशिरिवेरितः ॥ KRT_8_1101cd  
त्र्यानन्दः काककुलजो लोष्टशाह्यनलादयः । KRT_8_1102ab  
अन्ये च डामरानीके ख्याता भूभृद्भटैर्हताः ॥ KRT_8_1102cd  
लग्नाभिघातानानीताaन्राज्ञः क्रूरस्य दृक्पथम् । KRT_8_1103ab  
बहून्निजघ्नुश्चण्डाला इव राजोपजीविनः ॥ KRT_8_1103cd  
भयाद्गोपाद्रिमारूढा अपरे भैक्षवास्ततः । KRT_8_1104ab  
आसन्नमृत्यवोभूवन्कटकैर्वेष्टिता द्विषाम्[^1104-1] ॥ KRT_8_1104cd  
यो मार्गो दुर्गमः पत्रिणोपि त्रातुं ततः स तान् । KRT_8_1105ab  
तत्र व्यापारयामास भिक्षुर्मानी तुरंगमान् ॥ KRT_8_1105cd  
कथंचित्पत्रिणा विद्धग्रीवस्तस्याग्रहीन्मुहुः । KRT_8_1106ab  
पार्श्वे पृथ्वीहरो रूढिं द्वित्राश्चान्ये महाभटाः ॥ KRT_8_1106cd  
वेलाद्रिभिरिवोद्वृत्तैः सिन्धौ तैर्द्विषतां बले । KRT_8_1107ab  
रुद्धे गोपाचलं त्यक्त्वा तेन्यानारुरुहुर्गिरीन् ॥ KRT_8_1107cd  
अथोदतिष्ठद्वामेन[^1108-1] राजनीकस्य वाहिनी । KRT_8_1108ab  
मल्लकोष्ठस्य पत्त्यश्वक्षोभिताशेषदिक्तटा ॥ KRT_8_1108cd  
अरिपृष्ठग्रहव्यग्रैस्तिष्ठन्स्वैर्वर्जितो बलैः । KRT_8_1109ab  
तदाज्ञाय्यखिलैरेष हतो राजेत्यसंशयम् ॥ KRT_8_1109cd  
आपातं सुस्सलो राजा यावत्तस्याविसोढवान् । KRT_8_1110ab  
तावत्सावरजः प्रज्जिराजगाम[^1110-1] रणाङ्गनम् ॥ KRT_8_1110cd  

[^1084-1]: Thus A1 in margin; A1 तेजो in text.  

[^2090-1]: Thus A; perhaps to be emended मुङ्गजाः; cf. vii. 589.  

[^1093-1]: Emended (i.e. पाञ्चालाड्); A पाञ्चालौ.  

[^1093-2]: Thus A; parhaps read with C फाल्गुन॰.  

[^1104-1]: Thus A3; A1 दिशाम्.  

[^1108-1]: Emended; A ॰तिष्ठ -- मेन; C ॰तिष्ठत् सुस्सेन.  

[^1110-1]: Emended with C; A प्राज्जि॰.  

[page 208]  



आषाढबहुलाष्टम्यां स हयारोहमेलकः । KRT_8_1111ab  
निजशस्त्रध्वनिपत्तसाधुवादो महानभूत् ॥ KRT_8_1111cd  
ताभ्यां स शमिते युद्धे ससूनुः ससमीरणः । KRT_8_1112ab  
दावो नभोनभस्याभ्यामिव प्रापाम्बुवृष्टिभिः[^1112-1] ॥ KRT_8_1112cd  
संग्रामबहले काले तादृगन्यो न कोप्यभूत् । KRT_8_1113ab  
यादृक्स दिवसो वीर्यशौटीर्यनिकषोपलः ॥ KRT_8_1113cd  
अनीकिनी लाहरी सा विलम्बेनाययाविति[^1114-1] । KRT_8_1114ab  
तेषामुत्पाटनेच्छूनां नाभवद्घस्तमेलकः ॥ KRT_8_1114cd  
अन्योन्यस्य परिज्ञाता दिवसे तत्र संकटे । KRT_8_1115ab  
भिक्षोर्भूमिभृता शक्तिर्भूमिभर्तुश्च भिक्षुणा ॥ KRT_8_1115cd  
ततो मडवराज्यांस्त्तान्योद्धुं तत्रैव निदर्शन् । KRT_8_1116ab  
क्षिप्तिकारोधसा युद्धमेत्य पृथ्वीहरोग्रहीत् ॥ KRT_8_1116cd  
दिगन्तरादयायातो यशोराजो महीभुजा । KRT_8_1117ab  
मण्डलेश्वरतां निन्ये रिपून्प्रतिजिहीर्षुणा ॥ KRT_8_1117cd  
खेरीकार्ये पुरा तस्य लवन्या वृष्टविक्रमाः । KRT_8_1118ab  
रणेषु मुखमालोक्य शतशः प्रचकम्पिरे ॥ KRT_8_1118cd  
कुङ्कुमालेपनच्छत्त्रहयादिप्रतिपत्तिदः । KRT_8_1119ab  
सर्वेषामभिनन्द्यत्वं तं राजा स्वमिवानयत् ॥ KRT_8_1119cd  
दीर्घोपप्लवयाप्येन दुःस्थितः स्वास्थ्यलिप्सया । KRT_8_1120ab  
जनो बबन्ध तत्रास्थां नववैद्य इवातुरः ॥ KRT_8_1120cd  
ज्यायांसं पञ्चचन्द्राख्यं शेषाणां गर्गजन्मनाम् । KRT_8_1121ab  
नृपतिर्मल्लकोष्ठस्य प्रातिपक्ष्ये[^1121-1] न्ययोजयत् ॥ KRT_8_1121cd  
शिशुश्हुडाख्यया मात्रा पालितः स शनैः शनैः । KRT_8_1122ab  
आश्रीयमाणोनुचरैः पित्र्यैः किंचित्प्रथां ययौ ॥ KRT_8_1122cd  
यशोराजानुयातेन राञ्जा जन्येषु निर्जिताः । KRT_8_1123ab  
केचित्तत्पक्षमभजन्भग्नाः[^1123-1] केचिच्च डामराः ॥ KRT_8_1123cd  
सभिक्षुः प्रययौ पृथ्वीहरः स्वमुपवेशनम् । KRT_8_1124ab  
मल्लकोष्ठोन्मुखो राजा निर्जगामामरेश्वरम् ॥ KRT_8_1124cd  
अत्रान्तरे मल्लकोष्ठो विसृज्य निशि तस्करान् । KRT_8_1125ab  
सदाशिवान्तिके शून्यां राजधानीमदाहयत् ॥ KRT_8_1125cd  
पृथ्वीहरेण भूयोपि योद्धुमागच्छतासकृत् । KRT_8_1126ab  
प्रज्जिसुज्जमुखा युद्धमकुर्वन्क्षिप्तिकातटे ॥ KRT_8_1126cd  
वारं वारं लवन्यः स नगरे निर्दहन्गृहान् । KRT_8_1127ab  
प्रायः शून्यत्वमनयद्वितस्तातीरमुत्तमम् ॥ KRT_8_1127cd  
तत्र तत्र रणान्कुर्वन्प्राणसंदेहदायिनः । KRT_8_1128ab  
आचक्रामाथ नृपतिर्लहरं बहलैर्बलैः ॥ KRT_8_1128cd  
निःसेतुम् तरतः सिन्धुं वृत्तिभङ्गाद्ययुर्जले । KRT_8_1129ab  
मन्दिरं कन्दराजाद्यास्तदीयाः समवर्तिनः ॥ KRT_8_1129cd  
दरद्देशं ययौ मल्लकोष्ठो राज्ञा निराकृतः । KRT_8_1130ab  
सपुत्राप्यभजच्छुड्डा प्रारोहं लहरान्तरे ॥ KRT_8_1130cd  
आनिन्यिरे ज्यय्यकेन लवन्येन नृपान्तिकम् । KRT_8_1131ab  
विषलाटान्तरात्तेथ जनकश्रीवकादयः ॥ KRT_8_1131cd  
लहरारब्ध्यतिक्रान्तनिदाघः शरदागमे । KRT_8_1132ab  
शमालां निर्ययौ राजा यशोराजान्वितस्ततः ॥ KRT_8_1132cd  
भग्नं पृथ्वीहरत्रासात्सैन्यं रक्षन्मनीमुषे । KRT_8_1133ab  
आजौ सज्जात्मजो डोम्बनामा राजसुतो हतः ॥ KRT_8_1133cd  
युद्धं सुवर्णसानूरग्रामशूरपुरादिषु । KRT_8_1134ab  
कुर्वञ्शश्वन्नृपः प्राप पर्यायेण जयाजयौ ॥ KRT_8_1134cd  
श्रीकल्याणपुराद्भङ्गं नीते पृथ्वीहरादिभिः । KRT_8_1135ab  
श्रीवके नागवट्टाद्या युधि प्रापुः प्रमापणम् ॥ KRT_8_1135cd  
पौषे सुवर्णसानूरानिहन्तुं मातुरन्तकम्[^1136-1] । KRT_8_1136ab  
टिक्कं स देवसरसं व्यसृजद्गर्गवल्लभाम् ॥ KRT_8_1136cd  
स्वेन राज्ञश्च सैन्येन सहिता सा जिताहिता । KRT_8_1137ab  
अकस्मात्तत्र टिक्केन निपत्य निहता युधि ॥ KRT_8_1137cd  
स स्त्रीवधं व्यधात्पाती द्वितीयमपि[^1138-1] निर्घृणः । KRT_8_1138ab  
विशेषः कोथ वातिर्यङ्म्लेच्छतस्कररक्षसाम् ॥ KRT_8_1138cd  
अबलां स्वामिनीं हन्यमानां त्यक्त्वा पलायिताः[^1139-1] । KRT_8_1139ab  
चित्रं पशूपमाः शस्त्रं स्वीचक्रुर्लाहराः पुनः ॥ KRT_8_1139cd  

[^1112-1]: The text of this verse appears to be defective.  

[^1114-1]: A विलम्भेन.  

[^1121-1]: Emended with C; A प्रातिपक्षे.  

[^1123-1]: Emended with C; A ॰त्तान्पक्ष॰.  

[^1136-1]: Conjectural reading; A मातुरन्तिकम्. Cf. viii. 1069 ff. and 1138.  

[^1138-1]: Emended with C; A द्वितीयामपि.  

[^1139-1]: Emended with C; A ॰यितः.  

[page 209]  



ईषत्प्रगागतं शय्यां भूय एवोल्वणं नृपः । KRT_8_1140ab  
ज्ञात्वा मडवराज्यं स प्रययौ विजयेश्वरम् ॥ KRT_8_1140cd  
मल्लराजतनूजानां निजा जिह्वैव दुर्जना । KRT_8_1141ab  
बभूव प्रभविष्णुत्वे व्यापदापातदूतिका ॥ KRT_8_1141cd  
प्रायश्चाद्यतने काले भृत्यास्तितउवृत्तयः । KRT_8_1142ab  
दर्शयन्ति समुत्सार्य सारं दोषतुषग्रहम् ॥ KRT_8_1142cd  
आ बाल्यात्संस्तुताश्लीलवचःपरुषभाषितैः । KRT_8_1143ab  
निर्गौरवैर्यशोराजो राज्ञि तस्मिन्व्यरज्यत ॥ KRT_8_1143cd  
स दुर्जातिर्महासैन्ययुतोवन्तिपुरस्थितः । KRT_8_1144ab  
अभजत्तत उत्थाय प्रतिपक्षसम्प्रश्रयम् ॥ KRT_8_1144cd  
वैरिपक्षगते तस्मिन्बलैः सर्वोत्तमैः समम् । KRT_8_1145ab  
विह्वलो विजयक्षेत्रात्पलायिष्ट महीपतिः ॥ KRT_8_1145cd  
धिग्राज्यं यत्कृते सोपि सेहे प्राणान्निरक्षिषु । KRT_8_1146ab  
मुष्णाद्भिश्चौरचण्डालप्रायैः परिभवं पथि ॥ KRT_8_1146cd  
माघे पलाय्य नगरं प्रविष्टः स वयाभिधे । KRT_8_1147ab  
भृत्ये द्रोग्धर्यशङ्किष्ट स्वेषामपि तनूरुहाम् ॥ KRT_8_1147cd  
काश्मीरके[^1148-1] जनेशेषे निराशो[^1148-2] नितरां ततः । KRT_8_1148ab  
अङ्कन्यस्तोत्तमाङ्गोभूत्प्रज्जिपक्षे क्षमापतिः ॥ KRT_8_1148cd  
मुद्रिता रुद्रपालादिपूर्वराजात्मजप्रथा । KRT_8_1149ab  
प्रज्जिना विक्रमत्यागनयाद्रोहादिभिर्गुणैः ॥ KRT_8_1149cd  
तेनैव वर्धितामुत्र देशे विशदकीर्तिना । KRT_8_1150ab  
कालदौरात्म्यलुठिता प्रतिष्ठा शस्त्रशास्त्रयोः ॥ KRT_8_1150cd  
अमन्त्रयत संगम्य यशोराजस्तु भिक्षुणा । KRT_8_1151ab  
नेच्छन्ति डामरा राज्यं तव विक्रमशङ्किताः ॥ KRT_8_1151cd  
उत्पाद्य पुनरुत्पिञ्जं साधिष्ठानबला वयम् । KRT_8_1152ab  
राज्यं स्वयं ग्रहीष्यामो यास्यामो वा दिगन्तरम् ॥ KRT_8_1152cd  
इति तैर्मन्त्रिते छुड्डां[^1153-1] हतां श्रुत्वा दरत्पुरात् । KRT_8_1153ab  
आगत्य मल्लकोष्ठोपि प्राविशत्स्वोपवेशनम् ॥ KRT_8_1153cd  
वर्षोथ दुस्तरः ख्यात एकान्नशतसंख्यया । KRT_8_1154ab  
सर्वभूतान्तकृल्लोके प्रावर्तत सुदारुणः ॥ KRT_8_1154cd  
वसन्ते डामराः सर्वे प्राम्वन्मार्गैर्निजैर्निजैः । KRT_8_1155ab  
आगत्य भूयो भूपालं नगरस्थमवेष्ठयन् ॥ KRT_8_1155cd  
धीरः सुस्सलदेवोपि पुनरासीद्दिवानिशम् । KRT_8_1156ab  
निःसीमसमरस्तोमारम्भसंरम्भभाजनम् ॥ KRT_8_1156cd  
दाहलुण्ठनसंग्रामकर्मशौण्डैः स डामरैः । KRT_8_1157ab  
प्राग्विप्लवेभ्योप्यधिको विप्लवः पर्यवधत[^1157-1] ॥ KRT_8_1157cd  
महासरित्पथे निर्निरोधे तस्थुर्विविक्षवः । KRT_8_1158ab  
नगरं ते यशोराजभिक्षुपृथ्वीहरादयः ॥ KRT_8_1158cd  
ततः कतिषुचिद्युद्धाहेषु यातेषु संगरे । KRT_8_1159ab  
निजेनैव यशोराजः परकीयभ्रमाद्धतः ॥ KRT_8_1159cd  
कय्यात्मजेन हि समं विजयाख्येन सादिना । KRT_8_1160ab  
सौस्सलेन तु संग्रामे परावृत्तीः प्रदर्शयन् ॥ KRT_8_1160cd  
विप्रलब्धैः सवर्णाश्वकवचावेक्षणान्निजैः । KRT_8_1161ab  
शूलायुधिभिरुद्दामैः शूलाघातैरहन्यत ॥ KRT_8_1161cd  
भिक्षो राज्यं समर्थोयं दातुं हन्तुं ततश्च नः । KRT_8_1162ab  
भीत्या तैर्डामरैरेव स घातित इति श्रुतिः ॥ KRT_8_1162cd  
यथैव तेन विश्वस्तः स्वामी द्रोहेण वञ्चितः । KRT_8_1163ab  
तथैव प्राप विश्वस्तः क्षिप्रमेव वधं मृधे ॥ KRT_8_1163cd  
पृथ्वीहरस्तत्र तत्र योधयित्वाथ डामरान् । KRT_8_1164ab  
क्षिप्तिकारोधसा भूयोभ्येत्य संग्राममग्रहीत् ॥ KRT_8_1164cd  
तत्रादिष्ठानयोधानां भिक्षुप्रक्षोपजीविनाम् । KRT_8_1165ab  
पौरुषं स्वपरोत्कर्षपरिभावि व्यभाव्यत ॥ KRT_8_1165cd  
वह्निदानमहायोधसंहाराद्यैरुपद्रवैः । KRT_8_1166ab  
एकमेकमहस्तत्रानेहस्यासीद्भयावहम् ॥ KRT_8_1166cd  
अतपत्तरणिस्तीक्ष्णमभीक्ष्णं भूरकम्पत । KRT_8_1167ab  
ववुर्द्रुमाद्रीन्भञ्जन्तो महोत्पातप्रभञ्जनाः ॥ KRT_8_1167cd  
पवनोत्थापितैः पांसुकूटैर्दध्रे मदोद्धतैः[^1168-1] । KRT_8_1168ab  
व्योम्नि प्रोत्तम्भनस्तस्म्भभङ्गिर्निर्घातदारिते ॥ KRT_8_1168cd  

[^1148-1]: A काश्मीरिके.  

[^1148-2]: Emended; A निराशे.  

[^1153-1]: Emended with C; A ॰न्त्रितैच्छुड्डां.  

[^1157-1]: Thus corr. by A3 from A1 -- -- -- -- भूत्.  

[^1168-1]: Thus A; C महोद्धतैः.  

[page 210]  



ज्यैष्ठस्य शुक्लैकादश्यां प्रवृत्तेथ महारणे । KRT_8_1169ab  
काष्ठीले डामरा वह्निमेकस्मिन्प्रददुर्गृहे ॥ KRT_8_1169cd  
सोग्निर्वा मारुतोद्भूतः प्रसरन्वैद्युतोथ वा । KRT_8_1170ab  
जज्वालैकपदे कृत्स्नं नगरं निरवग्रहः ॥ KRT_8_1170cd  
दृष्टस्तदानीमेतावद्गजव्यूह इवापतन्[^1171-1] । KRT_8_1171ab  
माक्षिकस्वामिनो धूमो बृहत्सेतौ यदुत्थितः ॥ KRT_8_1171cd  
अथेन्द्रदेवीभवनविहारं सहसागमत् । KRT_8_1172ab  
ततो नगरमुज्ज्वालं क्षणात्सर्वमदृश्यत ॥ KRT_8_1172cd  
न भूमिर्न दिशो न द्यौर्धूमध्वान्ते व्यभाव्यत । KRT_8_1173ab  
हुडुक्कामुखचर्माभो दृश्यादृश्ययोभवद्रविः ॥ KRT_8_1173cd  
धूमान्धकारसंच्छन्नास्ततः प्रज्वलताग्निना । KRT_8_1174ab  
अपुनर्दर्शनायेव मुहुराविष्कृता गृहाः ॥ KRT_8_1174cd  
वितस्तादृश्यतोज्ज्वालवेश्माश्लिष्टतटद्वया । KRT_8_1175ab  
रक्ताक्तोभयधारेव कृतान्तस्यासिवल्लरी ॥ KRT_8_1175cd  
ब्रह्माण्डोर्ध्वकवाटान्तसंस्पर्शात्पतितोन्नतैः । KRT_8_1176ab  
ज्वालाकलापैः संवृद्धैर्हेमच्छत्त्रवनायितम् ॥ KRT_8_1176cd  
उच्चावचैर्युतो ज्वालाशृङ्गैर्हेमाद्रिसंनिभः । KRT_8_1177ab  
वह्निर्धूमच्छलान्मूर्ध्नि बभाराम्बुधरावलिम् ॥ KRT_8_1177cd  
आविर्भवन्तो[^1178-1] ज्वालाभ्यो गृहाश्चक्रुर्मुहुर्मुहुः । KRT_8_1178ab  
अदग्धा एत[^1178-1] इत्याशां विमुग्धगृहमेधिनाम् ॥ KRT_8_1178cd  
ज्वलितैस्तापितजला[^1179-1] वितस्ता पतितैर्गृहैः । KRT_8_1179ab  
और्वोष्मवेदनाक्लेशं विवेद सरितां प्रभोः ॥ KRT_8_1179cd  
दीप्तपक्षैः खगैः साकं ज्वलिता बालपल्लवाः । KRT_8_1180ab  
उद्यानद्रुमषण्डानां व्योमोड्डयनमादधुः ॥ KRT_8_1180cd  
सुधासिताः सुरगृहा ज्वालासंवलिता व्यधुः । KRT_8_1181ab  
क्षयसंध्याम्बुदाश्लिष्टहिमाद्रिशिखरभ्रमम् ॥ KRT_8_1181cd  
मज्जनावासनौसेतुकदम्बैः प्लोषशङ्कया । KRT_8_1182ab  
अपास्तैर्नगरस्यान्तर्ययुर्नद्योपि शून्यताम् ॥ KRT_8_1182cd  
किमन्यन्मठदेवौकोगृहाट्टादिविवर्जितम् । KRT_8_1183ab  
नगरं क्षणमात्रेण दग्धारण्यमजायत ॥ KRT_8_1183cd  
लोष्टावशेषे नगरे धूमश्यामो निरास्पदः । KRT_8_1184ab  
उच्चैरेको बृहद्बुद्धो दृष्टो दग्धद्रुमोपमः ॥ KRT_8_1184cd  
सैन्येषु ज्वलितावासत्राणाय चलितेष्वथ । KRT_8_1185ab  
शतमात्रेण योधानां युतो भूभृदजायत ॥ KRT_8_1185cd  
पारं गन्तुं वितस्तायाश्छिन्नसेतुं तमक्षमम् । KRT_8_1186ab  
लब्धरन्ध्रा द्विषोनन्ता निहन्तुं पर्यवारयत ॥ KRT_8_1186cd  
पुरं दग्धं स्वमुत्सन्नं[^1187-1] प्रजा नष्टाश्च चिन्तयन् । KRT_8_1187ab  
आसन्नं मरणं राजा निर्विण्णो वह्वमन्यत ॥ KRT_8_1187cd  
प्रस्थास्नुमथ तं प्रत्यङ्मुखमाशङ्क्य विद्रुतम् । KRT_8_1188ab  
संज्ञितोन्यैः कमलियः क्व देवेत्यब्रवीद्वचः ॥ KRT_8_1188cd  
संरम्भस्मितविद्योति चन्दनोल्लेखमाननम् । KRT_8_1189ab  
परिवर्त्य निरुद्धाश्वो धीरः स तमभाषत ॥ KRT_8_1189cd  
तदद्य करवै भूमेः कृते हम्मीरसंगरे । KRT_8_1190ab  
चकार राजा भिज्जो यत्सोभिमानी पितामहः ॥ KRT_8_1190cd  
कुतस्त्योप्येष[^1191-1] दायादो यद्भ्रातास्माकमस्मि वा । KRT_8_1191ab  
स हर्षदेवोपश्यन्नः कार्यशेषं पलायितः ॥ KRT_8_1191cd  
को नाम मानिनां पङ्क्तौ प्रविष्टोन्ते निजां भुवम् । KRT_8_1192ab  
असिक्तां स्वाङ्गरक्ताक्तां[^1192-1] व्याघ्रः कृत्तिमिवोज्झति ॥ KRT_8_1192cd  
इत्युक्त्वोदञ्चयन्वल्गामुत्क्षिप्ताग्रमुखं हयम् । KRT_8_1193ab  
संस्प्रष्टुमिच्छुः[^1193-1] पाणिभ्यां कृपाणमुदनामयत् ॥ KRT_8_1193cd  
ततो निगृह्य[^1194-1] वल्गायां वाजिनं लवराजजः । KRT_8_1194ab  
ऊचे भृत्येषु सत्स्वग्रे प्रवेशार्हा न भूभुजः ॥ KRT_8_1194cd  
प्रहारविक्लवस्तिष्ठन्गृहादेकोभ्युपाययौ । KRT_8_1195ab  
संकटे तत्र भूभर्तुः पृथ्वीपालोन्तिकं परम् ॥ KRT_8_1195cd  
कौलपुत्र्यं स्तुवंस्तस्य वात्सल्यादेष भूपतिः । KRT_8_1196ab  
स्वस्यात्तनिष्क्रयां[^1196-1] मेने सेवाविष्कृत्युपक्रियाम् ॥ KRT_8_1196cd  

[^1172-1]: Thus corr. by A1 from ॰पतत्.  

[^1178-1]: Emended with C; A ॰भवन्त्यो.  

[^1178-2]: Emended; A यत.  

[^1179-1]: Emended with C; A ज्वल्वितै॰.  

[^1187-1]: Emended; A सम्प्रष्टुमिच्छुः; cf. viii. 1528.  

[^1194-1]: Emended with C; A निर्गृह्य.  

[^1196-1]: Emended with C; A स्वस्थात्तन्निष्क्रियां.  

[page 211]  



अथ स्थितास्त्रिभिर्व्यूहैरहितास्तेकिरञ्शरान् । KRT_8_1197ab  
हन्तुं वामेन ते योधाः सर्वे वाहनदुर्मदाः[^1197-1] ॥ KRT_8_1197cd  
स प्रेरयंश्च तुरगं दैवात्तस्य च तादृशः । KRT_8_1198ab  
सहस्राण्यपि भूरीणि व्यधीयन्त विरोधिनाम्[^1198-1] ॥ KRT_8_1198cd  
अल्पसैन्यो द्विषत्खड्गमण्डलप्रतिबिम्बितः । KRT_8_1199ab  
नृपः साहायकायातविश्वरूपं इवाबभौ ॥ KRT_8_1199cd  
कलविङ्कानिव श्येनः कुरङ्गानिव केसरी । KRT_8_1200ab  
एको व्यद्रावयद्भूरीनरीन्सुस्सलभूपतिः ॥ KRT_8_1200cd  
निपत्य पत्तीन्रुन्धानान्खुराग्राण्यपि वाजिनाम् । KRT_8_1201ab  
प्राहरंस्ते हयारोहा व्यूहव्याहतरंहसः ॥ KRT_8_1201cd  
बिम्बितज्वलनज्वालाः सर्व एव महाभटाः । KRT_8_1202ab  
हन्तव्याश्च हताश्चासन्नस्रस्रोतोरुणा इव ॥ KRT_8_1202cd  
स द्विषां कदनं कृत्वा दिनस्यान्ते न्यवर्तत । KRT_8_1203ab  
बाष्पायमाणोस्तकाशं[^1203-1] हव्याशेनोज्झितं पुरम् ॥ KRT_8_1203cd  
तादृशेप्यजिते तस्मिञ्जयाशागौरवं द्विषः । KRT_8_1204ab  
स चौज्झीद्रमणीयस्य विनाशाज्जीवितादरम् ॥ KRT_8_1204cd  
जाग्रन्स्वपंश्चलंस्तिष्ठन्स्नन्नश्नन्नथ सोरिभिः । KRT_8_1205ab  
निर्गच्छन्नित्यमाहूतो न कैरुद्बाष्पमीक्षतः ॥ KRT_8_1205cd  
वह्निर्दगग्धसर्वान्नसंभारे मण्डलेखिले । KRT_8_1206ab  
दुःसहः सहसैवाथ घोरो दुर्भिक्ष आययौ ॥ KRT_8_1206cd  
दीर्घविप्लवसंक्षीणसंचया डामरैर्बहिः । KRT_8_1207ab  
उत्तब्धोत्पत्तयो रुद्धसंचारा दग्धमन्दिराः ॥ KRT_8_1207cd  
अनाप्नुवन्तो विधुरो राज्ञि राजकुलाद्धनम् । KRT_8_1208ab  
दुर्भिक्षे तत्र सामन्ता अपि क्षिप्रं विपेदिरे[^1208-1] ॥ KRT_8_1208cd  
वह्निनिष्ठ्यूतशेषाणि वेश्मान्यन्नाभिलाषिभिः । KRT_8_1209ab  
बुभुक्षार्तैर्जनैर्दत्तो ददाहाग्निर्दिने दिने ॥ KRT_8_1209cd  
सरिताम् सेतवो वारिसंसेकोच्छूनविग्रहैः । KRT_8_1210ab  
दुर्गन्धाः कुणपै रुद्धघ्राणैस्तीर्णास्तदा जनैः ॥ KRT_8_1210cd  
निर्मासनरकङ्कालकपालशकलाकुला[^1211-1] । KRT_8_1211ab  
उवाह सर्वतः श्वेता क्षितिः कापालिकव्रतम् ॥ KRT_8_1211cd  
कृच्छ्रसंचारिणोर्कांशुश्यामक्षामोच्चविग्रहाः । KRT_8_1212ab  
व्यभाव्यन्त बुभुक्षार्ता दग्धस्थाणुनिभा जनाः ॥ KRT_8_1212cd  
अथ प्रबन्धयुद्धेन दिनैह् क्वापीषुणा क्षतः । KRT_8_1213ab  
पृथ्वीहरो मृत इति श्रुतिर्मिथ्यैव पप्रथे ॥ KRT_8_1213cd  
गाढप्रहारविवशे तस्मिन्प्रच्छादिते जनैः । KRT_8_1214ab  
तां वार्तां श्रुतवान्राजा ननन्दायुद्ध चोद्धतम् ॥ KRT_8_1214cd  
धीरेव पुंश्चली व्याजौत्सुक्यसंदर्शनेन तम् । KRT_8_1215ab  
जयश्रीर्लोभयन्त्यासीन्न तु भेजे समुत्सुकम् ॥ KRT_8_1215cd  
एकान्तवामहृदयो विधिरानुकूल्यं मिथ्या प्रदर्श्य विशिनष्ट्यनुबन्धि दुःखम् । KRT_8_1216ab  
अन्धीकरोति भृशमभ्रमगं ज्वलन्तं भास्वन्महौषधिभिदे प्रकटय्य वज्रम् ॥ KRT_8_1216cd  
दीर्घदुःखानुभूत्यन्ते यदीयागमनोत्सवम् । KRT_8_1217ab  
तपःफलमिव क्ष्माभृत्काङ्क्षन्नासीन्मनोरथैः ॥ KRT_8_1217cd  
वात्सल्येनान्वितं प्रेम गौरवेण प्रियं वचः । KRT_8_1218ab  
औचित्येन च दाक्षिण्यं सापत्यमिव या दधे ॥ KRT_8_1218cd  
तस्योपकरणीभूतविभूतिर्गृहिणी प्रिया । KRT_8_1219ab  
तस्मिन्काले महादेवी विपेदे मेघमञ्जरी ॥ तिलकम्॥[^1219-1] KRT_8_1219cd  
विनोदशून्यनिर्विण्णलोकयात्रं जगद्विदन् । KRT_8_1220ab  
प्राणै राज्येन वा कृत्यं न स किंचिन्निरैक्षत ॥ KRT_8_1220cd  
सा भर्तुर्व्यसनोदन्तैः कृशा काश्मीरसंमुखी । KRT_8_1221ab  
औत्सुक्याद्दत्तयात्रासीच्छ्रान्ता फुल्लपुरान्तिके ॥ KRT_8_1221cd  
पूर्वं तद्दर्शनाशाया दुर्वार्तायास्ततोतिथिः । KRT_8_1222ab  
भवन्नतोधिकं राजा दुःखावेगेन पस्पृशे ॥ KRT_8_1222cd  
राज्ञीमज्ञातपारुष्यतयादूषितभक्तयः । KRT_8_1223ab  
अनुसस्रुश्चतस्रस्ताः परिवारवरस्त्रियः ॥ KRT_8_1223cd  
अप्रत्यक्षे क्षयेप्यस्या भक्त्युद्रिक्तत्वमत्यजन् । KRT_8_1224ab  
तेजो नामाभवत्सूदो वन्द्यो भृत्यान्तरेधिकम् ॥ KRT_8_1224cd  
स ह्यसंनिहितोन्यस्मिन्नह्न्यायातो निजं शिरः । KRT_8_1225ab  
तच्चिंतोपान्तरूढेन भङ्क्त्वा ग्राव्णाविशन्नदीम् ॥ KRT_8_1225cd  

1197 -- 1198.  

--1) The text in these two verses appears to be corrupt or incomplete.  

[^1203-1]: Thus A.  

[^1208-1]: Emended; A प्रपे॰.  

[^1211-1]: Emended with C; A ॰कुलाः.  

[^1219-1]: A1 writes here 3 insetead of तिलकम्.  

[^1220-1]: ण्ण supplied by A3 in space left by A1.  

[page 212]  



आहवाह्वानसंरम्भैः शोकविस्मृतिकारिणः । KRT_8_1226ab  
राञ्जो द्विषः कार्यवशादुपकारित्वमाययुः ॥ KRT_8_1226cd  
स राज्यमथ निक्षेप्तुकामो निर्विण्णमानसः । KRT_8_1227ab  
व्युत्क्रान्तशैशवं पुत्रमानिन्ये लोहराचलात् ॥ KRT_8_1227cd  
मण्डलेश्वरतां प्रज्जेर्भ्रातृव्यं भागिकाभिधम् । KRT_8_1228ab  
नीत्वा च गुप्तिमकरोल्लेहरे कोशदेशयोः ॥ KRT_8_1228cd  
वराहमूलं संप्राप्तमग्रायातः प्रियं सुतम् । KRT_8_1229ab  
आश्लिष्य विषयो राजा बभूवानन्दशोकयोः ॥ KRT_8_1229cd  
राजसूनुस्त्रिभिर्वर्षैः पत्यायातः स्वमण्डलम् । KRT_8_1230ab  
स पश्यन्पितरं चान्तरसुस्थितमतप्यत ॥ KRT_8_1230cd  
खेदनम्राननो लोष्टावशेषं सोविशत्पुरम् । KRT_8_1231ab  
अम्बुलम्बोम्बुदो दावनिर्दग्धमिव काननम् ॥ KRT_8_1231cd  
राज्येभ्यषिञ्चदाषाढस्याद्येह्नि जनकोथ तम् । KRT_8_1232ab  
अवादीद्राज्यतन्त्रं च कृत्स्नमुक्त्वास्रुगद्गदः ॥ KRT_8_1232cd  
भ्रान्ताः पितृपितृव्यास्ते न यां बोढुमशक्नुवन् । KRT_8_1233ab  
धुरमुद्वह तां वीर त्वयि भारोयमर्पितः ॥ KRT_8_1233cd  
साम्राज्यप्रक्रियामात्रपात्रं पुत्रं नृपो व्यधात् । KRT_8_1234ab  
न त्वार्पिपदधीकारं तस्मिन्दैवविमोहितः ॥ KRT_8_1234cd  
अभिषेकविश्रावेव राजसूनोः शमं ययुः । KRT_8_1235ab  
पुरोपरोधावग्राहव्याधिचौराद्युपद्रवाः ॥ KRT_8_1235cd  
संपन्नसस्या च तथा देवी संववृते मही । KRT_8_1236ab  
दुर्भिक्षं श्रावणे मासि यथावत्प्रशमं ययौ ॥ KRT_8_1236cd  
अत्रान्तरे सिंहदेवो रणे कुर्वन्नरिक्षयम् । KRT_8_1237ab  
कर्णेजपैर्जनयितुर्द्रोग्धायमिति सूचितः ॥ KRT_8_1237cd  
कोपादविमृशंस्तत्त्वं[^1238-1] स बन्द्धुं[^1238-2] तं व्यसर्जयत् । KRT_8_1238ab  
कय्यात्मजं राजसूनुस्तत्तु प्रागेव बुद्धवान् ॥ KRT_8_1238cd  
कोपस्मितोत्कटस्याग्रे स तस्याप्रतिभोभवत् । KRT_8_1239ab  
निनाय रक्षामात्रेण पार्थिवाज्ञाममोघताम् ॥ KRT_8_1239cd  
अभुक्तवान्मनस्तापात्प्रत्ययोत्पत्तये पितुः । KRT_8_1240ab  
साकं तेन सुतोन्येद्युर्गन्तुं प्रावर्ततान्तिकम् ॥ KRT_8_1240cd  
आक्षेप्तुं शङ्कितोशक्य इति मत्वा स मन्त्रिभिः । KRT_8_1241ab  
मार्गान्न्यवर्तयत तं पिता मिथ्या प्रसादयन् ॥ KRT_8_1241cd  
अन्तस्तु निश्चिकायेति प्रविश्यातर्कितागमः । KRT_8_1242ab  
बद्ध्वैनं स्थापयिष्यामि कारायामिति सोनिशम् ॥ KRT_8_1242cd  
धिग्राज्यं यत्कृते पुत्राः पितरश्चेतरेतरम् । KRT_8_1243ab  
शङ्कमाना न कुत्रापि सुखं रात्रिषु शेरते ॥ KRT_8_1243cd  
पुत्रपुत्रीसुहृद्भृत्या येषां शङ्कनिकेतनम् । KRT_8_1244ab  
विस्रम्भभूर्भूपतीनां[^1244-1] कस्तेषामिति वेत्ति कः ॥ KRT_8_1244cd  
साह्याभिधानप्रख्यातकुग्रामोपान्तवासिनः । KRT_8_1245ab  
खलपालस्य तनयः स्थानकाख्यस्य कस्यचित् ॥ KRT_8_1245cd  
शैशवे पाशुपाल्येन वर्धितो डामरोद्भवैः । KRT_8_1246ab  
गृहीतशस्त्रस्तन्नित्यं क्रमाट्टिक्कस्य लब्धवान् ॥ KRT_8_1246cd  
प्रथमाब्दात्प्रभृत्यात्तदूत्यो भूर्भर्तुराप्तताम् । KRT_8_1247ab  
प्रययावुत्पलो नाम वैरिविच्छेदमिच्छतः ॥ KRT_8_1247cd  
स हि भिक्षाचरं टिक्कमथ व्यापादयेत्यमुम् । KRT_8_1248ab  
जगादङ्गीकृतैश्चर्यदानष्टिक्कोपवेशने ॥ KRT_8_1248cd  
कृतप्रतिश्रवं तस्मिन्नर्थे तं च महर्द्धिभिः । KRT_8_1249ab  
दानैरुपाचरद्गञ्जपतिनाम्नाप्ययोजयत् ॥ KRT_8_1249cd  
भोगलोभप्रभुद्रोहचिन्तादोलायमानधीः । KRT_8_1250ab  
स कार्यं परिहार्यं वा न कृत्यं निश्चिकाय तत् ॥ KRT_8_1250cd  
प्रासोष्टापत्यमत्रान्तस्तद्वधूः कार्यतो नृपः । KRT_8_1251ab  
तत्तच्च प्राहिणोत्तस्यै[^1251-1] पितेव प्रवोचितम् ॥ KRT_8_1251cd  
सा तस्यात्युपचारस्य कारणं परिशङ्किता । KRT_8_1252ab  
पतिं पप्रच्छ निर्बन्धात्सोपि तस्यै व्यवर्णयत् ॥ KRT_8_1252cd  
न कार्यः स्वामिनो द्रोहः कृते वास्मिन्स सुस्सलः । KRT_8_1253ab  
त्वामेव शनकैर्हन्याद्द्रोग्धायमिति चिन्तयन् ॥ KRT_8_1253cd  
वरं स एव विश्वास्य व्यापाद्यस्तत्र चेद्वधः । KRT_8_1254ab  
भवेत्ते स्वामिपुत्रादिकुटुम्बं स्याद्विभूतिभाक् ॥ KRT_8_1254cd  

[^1238-1]: A ॰विमृषं॰.  

[^1238-2]: Emended; A बन्धुं.  

[^1244-1]: Thus A.  

[^1261-1]: Emended with C; A प्रहिणो॰.  

[page 213]  



भार्ययेति प्रेर्यमाणः स निश्चयविपर्यये । KRT_8_1255ab  
टिक्कं विदितवृत्तान्तं कृत्वा बद्धोद्मः कृतः ॥ KRT_8_1255cd  
गतागतानि कुर्वाणे दुध्रुक्षावथ पार्थिवः । KRT_8_1256ab  
स पुत्र इव विश्वासं ययौ दैवविमोहितः ॥ KRT_8_1256cd  
विपर्यस्ता मतिः पुत्रे विश्वासो वैरिसंश्रिते । KRT_8_1257ab  
जायते क्षीणभाग्यानां को नाम न विपर्ययः ॥ KRT_8_1257cd  
वैधेयैः स्वार्थलोभान्धैर्यद्वानर्थसमागमः । KRT_8_1258ab  
सरघोपद्रवः[^1258-1] क्षौद्रलुब्धैरिव न चिन्त्यते ॥ KRT_8_1258cd  
तं पीडितं प्रज्जिना च राज्ञा चावनतिं ततः । KRT_8_1259ab  
उत्पलोकारयट्टिक्कं नीविं चादापयत्सुतम् ॥ KRT_8_1259cd  
राजाथ देवसरसं जितं संत्यज्य कारिके । KRT_8_1260ab  
वाष्ट्काख्यमगाद्ग्रामं खेरीविषयवर्तिनम् ॥ KRT_8_1260cd  
स कल्याणपुराभ्यर्णे रणैस्तैस्तैर्विलक्षताम् । KRT_8_1261ab  
भिक्षुकोष्ठेश्वरमुखानपि निन्ये महाभटान् ॥ KRT_8_1261cd  
मध्याद्भिक्षाचरादीनां सुज्जिः[^1262-1] काककुलोद्भवम् । KRT_8_1262ab  
जीवग्राहं महावीरं युधि जग्राह शोभकम् ॥ KRT_8_1262cd  
भवकीयस्य कृत्वादौ विजयस्य पराभवम् । KRT_8_1263ab  
भूभुजा तद्गृहा दग्धाः कल्याणपुरवर्तिनः ॥ KRT_8_1263cd  
दग्धे वडोसके[^1264-1] भिक्षाचरो नष्टाश्रयो व्यधात् । KRT_8_1264ab  
त्यक्त्वा तां क्ष्मां शमालायां ग्रामे काकरुहे स्थितिम्[^1264-2] ॥ KRT_8_1264cd  
अनुजो भवकीयस्य विजयस्य भयान्नृपम् । KRT_8_1265ab  
संश्रितस्तेन तूग्रेण बद्ध्वा कारागृहेर्पितः ॥ KRT_8_1265cd  
भूरिसैन्यानुगं शूरपुरे विन्यस्य रिल्हणम् । KRT_8_1266ab  
आस्कन्दाशङ्किनीं राजा चक्रे राजपुरीमपि ॥ KRT_8_1266cd  
इत्थमुद्दण्डया वृत्त्या खण्डितोच्चण्डडामरः । KRT_8_1267ab  
स्तोकावशेषं सोपश्यत्कर्तव्यमरिनिर्जयम् ॥ KRT_8_1267cd  
भिक्षाचरो लवन्याश्च शक्तिक्षयमुपागताः । KRT_8_1268ab  
विदेशगमनं भीता रिपौ बलिनि मेनिरे ॥ KRT_8_1268cd  
किमप्यभाग्यावतारैर्भिक्षुपक्षजुषां यतः । KRT_8_1269ab  
जीवतामप्यनुल्लासान्निर्जीवत्वमिवाययौ ॥ KRT_8_1269cd  
स सोमपालकौटिल्यं स्मरन्कुर्यां हिमात्यये । KRT_8_1270ab  
श्मशानोर्वीं राजपुरीमिति ध्यायन्न्यवर्तत ॥ KRT_8_1270cd  
शान्तप्रायस्वदेशोर्वीविप्लवस्य महीपतेः । KRT_8_1271ab  
तस्यार्णवान्तक्रमणप्रतीतिः समभाव्यत[^1271-1] ॥ KRT_8_1271cd  
शतैकीयो योवशिष्टो विप्लवक्षपिते जने । KRT_8_1272ab  
वर्षं वर्षं स तद्राज्ये युगदीर्घं त्वमन्यत ॥ KRT_8_1272cd  
असुखत्रासदारिद्रप्रियनाशादिवैशसैः । KRT_8_1273ab  
स राज्यकालः सर्वस्य परितापावहो ह्यभूत् ॥ KRT_8_1273cd  
नरः पौरुषनैष्ठुर्यशठत्वेन करोति किम् । KRT_8_1274ab  
विधातृवृत्तिवैचित्र्यपराधीनासु[^1274-1] सिद्धिषु ॥ KRT_8_1274cd  
पुरोभूतं कंचित्परिहरति राशिं तम इव व्यतीते कस्मिंश्चिद्धरिरिव विवृत्यास्यति दृशम् । KRT_8_1275ab  
स्वमुल्लङ्घ्यासन्नं क्वचन नृपतिं दर्दुर इव क्रमेत्स्रष्टुर्दृष्टः स्फुटमिति गतीनामनियमः ॥ KRT_8_1275cd  
विश्वासनिहतान्निन्दन्नुच्चलादीन्पुरावसत् । KRT_8_1276ab  
नित्यं विकोशशस्त्रो यः पुराविद्भ्यो निशम्य च ॥ KRT_8_1276cd  
विदूरथादिवृत्तान्तं[^1277-1] नादात्केलिक्षणे ब्रुवन् । KRT_8_1277ab  
स्त्रीषु संभुज्यमानासु[^1277-2] विश्वासविशदां दृशम् ॥ KRT_8_1277cd  
स बन्धाविव निर्बन्धाद्विशश्वास यदुत्पले । KRT_8_1278ab  
तत्र संभाव्यते केन दैवादन्यो विमोहकृत् ॥ KRT_8_1278cd  
टिक्कादयो भूमिपतेः सुज्जेर्वान्यतरे[^1279-1] हते । KRT_8_1279ab  
त्वां तुल्यकार्यकर्तारं विद्म इत्यूचुरुत्पलम् ॥ KRT_8_1279cd  
सुज्जिर्न व्यश्वसीत्तस्मिन्स जिघांसुस्तु भूभुजम् । KRT_8_1280ab  
तत्र तत्राभवत्सज्जः प्रसङ्गं नासदत्पुनः ॥ KRT_8_1280cd  
प्रतिश्रुतविलम्बेन समन्योरथ भूपतेः । KRT_8_1281ab  
प्रत्ययोत्पत्तये देवसरसान्नीविमात्मजम् ॥ KRT_8_1281cd  

[^1258-1]: A2 gloss सरघा मधुमक्षिका( Amara. ii. 5. 26).  

[^1262-1]: Emended; A सुज्जिं.  

[^1264-1]: वळोसके; perhaps read बडोत्सके. Cf. वाडौत्सः viii. 1306.  

[^1264-2]: Emended with C; A स्थितं.  

[^1271-1]: The last two have become in A partly illegible by an ink blot and have been repeated in the margin by the same hand which supplemented the gloss to i. 110.  

[^1274-1]: Emended with C; A ॰वैचित्य॰.  

[^1277-1]: Emended with C; A विडूरया॰.  

[^1277-2]: Emended; A ॰मानास्वविश्वास॰.  

[^1272-1]: Emended; A ॰न्यतमे.  

[page 214]  



व्याघ्रप्रशस्तराजादींस्तीक्ष्णांश्चात्मसमान्परम्[^1282-1] । KRT_8_1282ab  
आदाय कार्यमेतैर्मे सिध्येदित्युक्तवान्नृपम् ॥ KRT_8_1282cd  
उच्चित्योच्चित्य सेनाभ्यो गृहीतैः सहासक्षमैः । KRT_8_1283ab  
शतैः समं त्रिचतुरैः पत्तीनामेकदा ययौ ॥ तिलकम्॥[^1283-1] KRT_8_1283cd  
समयान्वेषिणो हन्तुस्तस्यासन्नस्य सर्वदा । KRT_8_1284ab  
प्रियाहारादिदानेन हन्तान्तःप्रीतिकार्यभूत् ॥ KRT_8_1284cd  
तुरंगं मन्दुराचक्रवर्त्याख्यं नगरस्थितम् । KRT_8_1285ab  
अस्वस्थमुल्लाघयितुं तुरगव्यसनी नृपः ॥ KRT_8_1285cd  
स लक्ष्मकप्रतीहारकय्यात्मजमुखान्निजान्[^1286-1] । KRT_8_1286ab  
पार्श्वाद्विसृष्टवानासीत्क्षणे[^1286-2] तस्मिन्मितानुगः ॥ KRT_8_1286cd  
शृङ्गारो लक्ष्मकापत्यं निशम्याप्तैर्निवेदितम् । KRT_8_1287ab  
व्यधाच्छ्रुतिपथे राज्ञस्तदुत्पलचिकीर्षितम् ॥ KRT_8_1287cd  
विरुद्धे बन्धुधीर्दृष्टहिंसारम्भेपि संभवेत् । KRT_8_1288ab  
आसन्नजीवितान्तस्य जन्तोः सूनापशोरिव ॥ KRT_8_1288cd  
स शापो गान्धर्यास्तदपि सरुषो भाषितमृषेस्त उत्पाताश्चक्षुः स्वमपि तदभौमं प्रकटयत्[^1289-1] । KRT_8_1289ab  
कुलान्तं तत्त्राणाक्षमकृत वैकुण्ठमपि तद्विदन्नप्यन्यत्वं क इव भवितव्यस्य कुरुताम् ॥ KRT_8_1289cd  
मिथ्यैतदित्यधिक्षिप्य क्षितिपालः प्रदर्शयन् । KRT_8_1290ab  
तमङ्गुल्योत्पलादींस्तानग्रस्थानेवमब्रवीत् ॥ KRT_8_1290cd  
द्रोग्धुः सुतोभवद्योगादनिच्छन्स्वास्थ्यमेष मे । KRT_8_1291ab  
त्वां दुष्टमुत्पलाचष्टे स्वेनान्यैर्वाथ चोदितः ॥ KRT_8_1291cd  
ते छादयन्तः स्मेरास्या धार्ष्ठेन भयवैकृतम् । KRT_8_1292ab  
वक्ति देवो यदस्माभिर्वाच्यमित्येवमूचिरे ॥ KRT_8_1292cd  
निर्यातेष्वथ तेष्वीषत्साशङ्क इव निश्चलान् । KRT_8_1293ab  
द्वाःस्थेनाकारयद्द्वित्रानन्तिके मुख्यशस्त्रिणः ॥ KRT_8_1293cd  
उन्मनाश्च किमप्यासीद्विनिःश्वस्य स चिन्तयन् । KRT_8_1294ab  
सास्रुश्च न रतिं लेभे नृत्तगीतादिदर्शने ॥ KRT_8_1294cd  
मेने वैदेशिकप्रायानाप्तानपि धृतभ्रमः । KRT_8_1295ab  
पुण्यक्षये पिपतिषुर्वैमानिक इवाम्बरात् ॥ KRT_8_1295cd  
राजन्तरङ्गाः साशङ्काः प्रभौ शाठ्येन मोहिते । KRT_8_1296ab  
पूत्कारमैच्छन्दातारमन्यं केचिदचेतनाः ॥ KRT_8_1296cd  
अयमेव स कालस्य बलात्कवलनग्रहः । KRT_8_1297ab  
विदन्तोपि यदायान्ति जन्तवः कृत्यमूढताम् ॥ KRT_8_1297cd  
सर्वान्तरक्षणेष्वस्तचक्षुषो दिवसद्वयम् । KRT_8_1298ab  
उत्पलाद्याश्च साशङ्काः कथमप्यावाहयन् ॥ KRT_8_1298cd  
रहः क्षणपार्थिनस्तांस्तृतीयेह्न्यब्रवीन्नृपः । KRT_8_1299ab  
स्नात्वा प्रत्यूषे तद्यूयं भोक्तुं यात मुहुर्गृहम् ॥ KRT_8_1299cd  
देवतार्चनपर्यन्तमवसायाह्निकं विधिम् । KRT_8_1300ab  
आजुहावोत्पलं दूतैर्मध्याह्नेथ रहःस्थितः ॥ KRT_8_1300cd  
कार्यसिद्धिं श्रद्दधानो वैजन्याद्राजसद्मनः । KRT_8_1301ab  
राज्ञोभ्यर्णम् स साशङ्कं द्वाःस्थरुद्धानुगोविशत्[^1301-1] ॥ KRT_8_1301cd  
प्रावेशयद्द्वारि रुद्धं व्याघ्रं तदनुजं[^1302-1] नृपः । KRT_8_1302ab  
शेषाणामपि भृत्यानामादिदेश बहिःस्थितिम् ॥ KRT_8_1302cd  
बिलम्बमानेष्वाप्तेषु केषुचित्सरुषो वचः । KRT_8_1303ab  
सत्यं तस्योद्ययावास्तां सोत्र द्रोग्धा य इत्यपि ॥ KRT_8_1303cd  
ताम्बूलदायकः प्रौढवयास्तेनावशेषितः । KRT_8_1304ab  
सांधिविग्रहिको विद्वान्राहिलश्चान्तिके परम् ॥ KRT_8_1304cd  
दूतौ टिक्कस्यार्घदेवतिष्यवैश्याभिधावुभौ[^1305-1] । KRT_8_1305ab  
तत्र प्रसङ्गादासातामज्ञातोत्पलसंविदौ ॥ KRT_8_1305cd  
वाडौत्सः[^1306-1] सुखराजाख्यो[^1306-2] डामरो भिक्षुसंमतः । KRT_8_1306ab  
प्रयास्यति प्रभोर्दृष्ट्वा पादौ तत्कार्यसिद्धये ॥ KRT_8_1306cd  
इत्युक्तवांस्तेष्वहःसु तं नृपं नातिदूरगम् । KRT_8_1307ab  
ससैन्यं डामरं[^1307-1] चक्रे स्वस्य त्राणार्थमुत्पलः ॥ KRT_8_1307cd  
तथा चैनं तस्थिवांसं कृत्यमस्त्यमुनेति च । KRT_8_1308ab  
उक्त्वा प्रशस्तराजं तं पार्श्वं प्रावेशयद्द्रुतम् ॥ KRT_8_1308cd  
प्रविष्टो निर्जनं बाह्यमाकलय्य स मण्डलम् । KRT_8_1309ab  
अलक्ष्यमाणव्यापारो द्वारमर्गलितं व्यधात् ॥ KRT_8_1309cd  

[^1282-1]: Emended; A ॰त्मसरान्परान्.  

[^1283-1]: A1 writes here 3 instead of तिलकम्.  

[^1286-1]: Thus A1; A3 पक्ष्मक॰.  

[^1286-2]: वा supplied by A3 in space left by A1.  

[^1289-1]: Emended; A प्रकटयन्.  

[^1309-1]: Emended; A द्वास्थ.  

[^1305-1]: Emended; A ॰स्याघदेवतिष्ठवैश्य॰; Cf. viii. 1543.  

[^1306-1]: A वाळौत्सः perhaps read वाडोत्सः. Cf. वडोसके viii. 1264.  

[^1306-2]: A सु X ख॰.  

[^1307-1]: A डमरं.  

[page 215]  



स्नानार्द्रकेशं शीतालुतया प्रावारवेष्टितम् । KRT_8_1310ab  
कृत्वा कृत्स्नं वपुः कृष्टशस्त्रीकं विष्टरोपरि ॥ KRT_8_1310cd  
आसीनं वीक्ष्य नृपतिं प्रसङ्गो नेदृशो भवेत् । KRT_8_1311ab  
विज्ञप्तिं कुरु भूर्भर्तुरित्यूचे व्याघ्र उत्पलम् ॥ KRT_8_1311cd  
स तया संज्ञया व्यग्रः पादप्रणतिकैतवात् । KRT_8_1312ab  
राज्ञोग्रमेत्य तच्छस्त्रीं विष्टरस्थामपाहरत् ॥ KRT_8_1312cd  
विकोशां[^1313-1] चाकरोत्पश्यंस्तां तथोद्भ्रान्तलोचनः । KRT_8_1313ab  
प्राह स्म हा धिक्किं द्रोह इति यावद्वचो नृपः ॥ KRT_8_1313cd  
प्राहरत्प्रथमं तावत्सव्ये पार्श्वे तथैव सः । KRT_8_1314ab  
तस्य प्रशस्तराजेन मूर्धनि प्रहृतं ततः ॥ युग्मम्॥[^1314-1] KRT_8_1314cd  
व्याघ्रेणाथ क्षतं वक्षस्ताभ्यामेवासकृत्तदा । KRT_8_1315ab  
प्रहृतं तत्र स पुनः प्राहरन्न द्विरुत्पलः ॥ KRT_8_1315cd  
पूर्वयैव प्रहृत्या हि छिन्नपार्श्वास्थिमालया । KRT_8_1316ab  
मेने कृष्टान्त्रतन्त्रीकं स तं प्रोषितजीवितम् ॥ KRT_8_1316cd  
गत्वा तमोरिं पूत्कर्तुमिच्छन्व्याघ्रेण राहिलः । KRT_8_1317ab  
पृष्ठे कृताहतिर्द्वित्रा नालिका नोज्झितोसुभिः ॥ KRT_8_1317cd  
ताम्बूलदायकस्त्यक्त्वा कङ्कोलाद्यज्जको[^1318-1] व्रजन् । KRT_8_1318ab  
दीनो निजेभ्यः कारुण्यादुत्पलेनैव रक्षितः ॥ KRT_8_1318cd  
अन्तः समुत्थिते क्षोभे वाह्यमण्डपवर्तिभिः । KRT_8_1319ab  
टिक्ककाद्यैः कृता लुण्ठिर्द्रोहगृह्यैरुदायुधैः ॥ KRT_8_1319cd  
उत्पलो निहतो राञ्जेत्यवेत्य कटकस्थितैः । KRT_8_1320ab  
बहिःस्थान्हन्यमानान्स्वान्समाश्वासयितुं ततः ॥ KRT_8_1320cd  
रक्तार्द्रशस्त्रं संदर्श्य तमोरेर्वपुरुत्पलः । KRT_8_1321ab  
ऊचे मया हतो राजा न त्याज्या तच्चमूरिति ॥ KRT_8_1321cd  
तच्छ्रुत्वा दुःश्रवं राजभृत्याः क्वापि भयाद्ययुः । KRT_8_1322ab  
द्रोहानुगास्त्वङ्गनान्तर्लब्धोल्लासा व्यधुः स्थितिम् ॥ KRT_8_1322cd  
निर्यान्तो मण्डपत्तीक्ष्णा निजघ्नुर्नागकाभिधम् । KRT_8_1323ab  
द्वारात्प्रविष्टं निष्कृष्टकृपाणीकं नृपानुगम् ॥ KRT_8_1323cd  
भूपालशय्यापालस्य[^1324-1] त्रैलोक्याख्यस्य सेवकः । KRT_8_1324ab  
निन्दन्द्रोहं टिक्ककाद्यैर्द्वाःस्थश्चैको विपादितः[^1324-2] ॥ KRT_8_1324cd  
उत्कृष्टं नष्टसत्त्वानां मध्ये राजानुजीविनाम् । KRT_8_1325ab  
सखेटकांसि धावन्तं भावुकान्वयभूषणम् ॥ KRT_8_1325cd  
दृष्ट्वा सहजपालाख्यं पार्श्वद्वारेण निर्ययुः । KRT_8_1326ab  
तीक्ष्णः स त्वपतद्भूमौ तद्भृत्यप्रहृतिक्षतः ॥ KRT_8_1326cd  
जाते कुकीर्तिकालुष्यपात्रे राजात्मजव्रजे । KRT_8_1327ab  
वैलक्ष्यक्षालनं सिद्धं तस्य स्वक्षतजैः परम् ॥ KRT_8_1327cd  
हतो[^1328-1] दौशिकसंवादिदेहो राजात्मभ्रजमात् । KRT_8_1328ab  
विद्वान्द्विजन्मा नोनाख्यस्तीक्ष्णपक्षैः पुरो गतः ॥ KRT_8_1328cd  
अक्षतान्व्रजतो वीक्ष्य तीक्ष्णान्ग्रामान्तरोन्मुखान् । KRT_8_1329ab  
चित्रार्पिता इवव् क्रोधान्नाधावन्केपि शस्त्रिणः ॥ KRT_8_1329cd  
राजवंश्या महीपालप्रीतिपात्रमथोययुः । KRT_8_1330ab  
स्थागयन्तोङ्गनं स्थूलकाया जनविवर्जितम् ॥ KRT_8_1330cd  
तांस्तान्कापुरुषान्हर्षदेवोदन्तात्प्रभृत्यलम् । KRT_8_1331ab  
स्मृत्वा च कीर्तयित्वा च कृतभारग्रहा इव ॥ KRT_8_1331cd  
जाता दुष्कृतसंस्पर्शात्खेदात्कर्तुं न शक्नुमः । KRT_8_1332ab  
पापात्पापीयसां येषां नामग्रहणसाहसम् ॥ KRT_8_1332cd  
अङ्गनान्मण्डपारूढिं मन्वानाः पौरुषं महत् । KRT_8_1333ab  
पापिनः केपि तन्मुख्या ददृशुः स्वामिनं हतम् ॥ KRT_8_1333cd  
अदरेणास्रसंस्कारलेशावेशप्रकम्पिना । KRT_8_1334ab  
वदन्तं दन्तदष्टेन स्वान्तस्थान्तेनुतप्तताम् ॥ KRT_8_1334cd  
वञ्चितः कथमेषोहमिति नामेति चिन्तया । KRT_8_1335ab  
निस्पन्दे जीवितान्तेपि तथैव दधतं दृशौ ॥ KRT_8_1335cd  
श्यामायमानं वाष्पेण[^1336-1] व्रणवक्त्रैरुदञ्चता । KRT_8_1336ab  
अन्तःप्रशान्तामर्षाग्निशेषधूमलतात्विषा ॥ KRT_8_1336cd  
आननस्यास्फुटीभूतचन्दनोल्लेखकुङ्कुमम् । KRT_8_1337ab  
सक्तया लिखितस्येव घनक्षतजलाक्षया ॥ KRT_8_1337cd  
श्राश्यानास्रजटीभूतकेशं नग्नं भुवि च्युतम् । KRT_8_1338ab  
पर्यस्ततपाणिचरणं स्कन्धाग्रालम्बिकन्धरम्[^1338-1] ॥ KRT_8_1338cd  

[^1313-1]: Emended with C; A विकोशं.  

[^1314-1]: A1 writes here 2 instead of युग्मम्.  

[^1318-1]: Emended; A कङ्काला॰.  

[^1324-1]: Conjectural reading; A ॰शक्यापालस्य.  

[^1324-2]: Emended; A ॰र्द्वास्थश्चैको.  

[^1324-3]: Emended; A व्यपादितः.  

[^1328-1]: Emended; A हतदैशि॰.  

[^1336-1]: The first of this verse has been first omitted and subsequently supplied by A1 in margin.  

[^1338-1]: A कन्दरस्.  

[page 216]  



तं वीक्ष्य नोचितं किंचिदारेरुस्ते नराधमाः । KRT_8_1339ab  
वैजन्यस्य फलं भुङ्क्ष्वेत्यविगादधिचिक्षिपुः ॥ KRT_8_1339cd  
बद्ध्वा तुरंगे युग्ये वा न तैर्नीतश्चिताग्निसात् । KRT_8_1340ab  
कर्तुं न वा पारितः स प्राणात्राणाय धावितैः ॥ KRT_8_1340cd  
आस्तां विलम्बसाध्यं वा कर्मैतद्भ्राष्ट्रदारुसात् । KRT_8_1341ab  
सज्जापि चाग्निसाद्देहमपि कश्चिन्न नाकरोत् ॥ KRT_8_1341cd  
राजवाजिनमेकैकं तेध्यारुह्य पलायिताः । KRT_8_1342ab  
निर्लुण्ठितस्तु कटको व्रजन्ग्रामेषु डामरैः ॥ KRT_8_1342cd  
न पुत्रः पितरं पुत्रं पिता वा प्रत्यपालयत् । KRT_8_1343ab  
मृतं हतं लुण्ठितं वा प्रचलन्सहिमेध्वनि ॥ KRT_8_1343cd  
न कोपि शस्त्रभृत्सोभूत्स्मृत्वा मानोन्नतिं पथि । KRT_8_1344ab  
परैराक्षिप्यमाणो यः शस्त्रं वस्त्रं च नात्यजत् ॥ KRT_8_1344cd  
लवराजयशोराजद्विजौ व्यायामवेदिनौ । KRT_8_1345ab  
कान्दश्च राजा निहता वीरवृत्त्या त्रयः परम् ॥ KRT_8_1345cd  
अदूरादुत्पलाद्यास्तु कटकं वीक्ष्य विद्रुतम् । KRT_8_1346ab  
प्रविष्टा वाष्टुवं[^1346-1] छित्त्वा शिरो निन्युर्महीपतेः ॥ KRT_8_1346cd  
गतेषु देवसरसं तेषु छिन्नशिरा नृपः । KRT_8_1347ab  
हतश्चौर इव प्राप ग्राम्याणां प्रेक्षणीयताम् ॥ KRT_8_1347cd  
एवं द्रोहैस्तृतीयाब्दामावास्यायां स फाल्गुने । KRT_8_1348ab  
पञ्चपञ्चाशतं वर्षानायुषोतीतवान्हतः ॥ KRT_8_1348cd  
विलासशयनस्थस्य सिंहदेवस्य सा श्रुतौ । KRT_8_1349ab  
प्रेमाख्येनैत्य दुर्वार्ता धात्रेनेण[^1349-1] व्यधीयत ॥ KRT_8_1349cd  
संभाव्यते योनुभावः[^1350-1] सशस्त्रस्याप्रियश्रुतौ । KRT_8_1350ab  
हृतशस्त्रोपि तं प्राप स तदा पितृवत्सलः ॥ KRT_8_1350cd  
मोहलुप्तस्मृतिः स्मृत्वा चिरादुद्गतचेतनः । KRT_8_1351ab  
तत्तद्दुःखाहतधृतिर्विललाप स्फुटास्फुटम् ॥ KRT_8_1351cd  
मदर्थं कुर्वता राज्यं प्रयत्नादपकण्टकम् । KRT_8_1352ab  
अधमे किं महाराज त्वयात्मा परिभावितः ॥ KRT_8_1352cd  
अहेतोः पश्यतः शत्रूनन्ते वैरविशुद्धये । KRT_8_1353ab  
अपि ते मानिनोगच्छंस्तात संभावनाभुवम् ॥ KRT_8_1353cd  
त्वया निषेधिते वैरे पिता भ्राता च ते दिवि । KRT_8_1354ab  
निर्मन्युः संप्रति त्वं तु वर्तसे मन्युदुःस्थितः ॥ KRT_8_1354cd  
अनरण्यकृपद्रोणजामदग्न्यादिषु[^1355-1] स्पृहाम् । KRT_8_1355ab  
कुल्यक्षालितवैरेषु मा कार्षीः कांचन क्षणम् ॥ KRT_8_1355cd  
शोच्यस्त्वदाश्रयो मन्युरहं शोधयिता नृप । KRT_8_1356ab  
दूये न तत्र यातं यत्त्रैलोक्यमभियोज्यताम् ॥ KRT_8_1356cd  
वात्सल्योत्पुलकस्मेरं स्निग्धोक्तिमधुरं मुखम् । KRT_8_1357ab  
मद्दर्शने यदासीत्ते तन्मे पर इवाधुना ॥ KRT_8_1357cd  
इति चान्यच्च विलपन्गाम्भीर्यालक्ष्यवैकृतः । KRT_8_1358ab  
ह्रीशोकभयमूकान्स ददर्शाप्तान्पितुः पुरः ॥ KRT_8_1358cd  
अशिक्षयत यन्मन्युर्दाक्षिण्यं निरुरोध तत् । KRT_8_1359ab  
तथाप्येवं स तानूचे किंचिदाक्षेपकर्कशम् ॥ KRT_8_1359cd  
कोशैः सद्वंशतां वीक्ष्य कुर्वतः[^1360-1] सत्क्रियां गताः । KRT_8_1360ab  
धिग्भवन्तश्च शस्त्रं च तातस्यान्ते विपर्ययम् ॥ KRT_8_1360cd  
यन्मत्पितृव्ये निहते[^1361-1] कृतमुच्छिष्टजीविभिः । KRT_8_1361ab  
मान्यानां भवतां सिद्धिम् हा धिक्तदपि नाधुना ॥ KRT_8_1361cd  
इत्युपालम्भमानस्तान्द्वित्रैरन्तिकमागतैः । KRT_8_1362ab  
द्वित्रैरमात्यैः कर्तव्यश्रुतयेवहितः कृतः ॥ KRT_8_1362cd  
प्रस्थानं लोहरे केचिदूचुः संत्यज्य मण्डलम् । KRT_8_1363ab  
त्वरां च तत्र रात्र्यन्ते वदन्तो भैक्षवं भयम् ॥ KRT_8_1363cd  
गर्गात्मजं पञ्चचन्द्रमालम्ब्य[^1364-1] मन्त्रिणां नृपः । KRT_8_1364ab  
द्वैराज्याचरणायान्ये धीरप्राया बभाषिरे ॥ KRT_8_1364cd  
न हि स्वगृहवद्भिक्षोर् विविक्षोर्नगरान्तरम् । KRT_8_1365ab  
अज्ञायि प्रत्यवस्थानं केनाप्यसति सुस्सले ॥ KRT_8_1365cd  
आत्मन्यसंभावनया तादृशां[^1366-1] मन्त्रिणां नृपः । KRT_8_1366ab  
सान्तःखेदं श्वो विधेयं द्रक्ष्यथेत्यब्रवीद्वचः ॥ KRT_8_1366cd  
कालापेक्षापरिव्यक्तपितृव्यापत्तिदुःस्थितः । KRT_8_1367ab  
स कोशादिष्वथादिक्षद्रक्षिणस्त्राणदीक्षितम् ॥ KRT_8_1367cd  

[^1346-1]: Thus A; cf. बाष्टुकं viii. 1459.  

[^1349-1]: Emended; A धात्रीयेन.  

[^1350-1]: नुभाव supplied by A3 in space left by A1.  

[^1355-1]: Thus A.  

[^1360-1]: Emended; A कुरुतः.  

[^1361-1]: Emended with C; A न हते.  

[^1364-1]: Emended; A ॰लम्भ्य.  

[^1366-1]: तादृशां supplied by A3 in space left by A1.  

[page 217]  



इतश्चेतश्च बम्ब्व्ह्रम्यमाणैः प्रोद्यत्प्लुतस्वरम् । KRT_8_1368ab  
अन्योन्याख्यायिभिर्लोकैः पुरं मुखरतामगात् ॥ KRT_8_1368cd  
मत्तवेतालमालेव कालरात्याकुलेव च । KRT_8_1369ab  
बभूव सा यामवती सर्वभूतभयावहा ॥ KRT_8_1369cd  
दीपैर्निर्वातनिष्कम्पैश्चिन्तास्पन्दैश्च मन्त्रिभिः । KRT_8_1370ab  
तिष्ठन्परिवृतो राजा त्वन्तरेवमचिन्तयत् ॥ KRT_8_1370cd  
निर्द्वारे सतमस्युग्रमारुते शून्यवेश्मनि । KRT_8_1371ab  
तातोपि निहतः शून्ये मयि जीवत्यनाथवत् ॥ KRT_8_1371cd  
कष्टमेतादृशासह्यवैशसक्षालनावधि । KRT_8_1372ab  
कथं गोष्ठीषु शक्ष्यामि द्रष्टुं मानवतां मुखम् ॥ KRT_8_1372cd  
विरोधिवशवर्तिभ्यो देशेभ्यः सैन्यनायकाः[^1373-1] । KRT_8_1373ab  
सहिमैरेव दुर्लङ्घ्यैः कथमेष्यन्ति वर्त्मभिः ॥ KRT_8_1373cd  
इत्थं विमृशतस्तस्य[^1374-1] सत्तत्तीव्राभिषङ्गिनः । KRT_8_1374ab  
ययौ भीतिमतो भीमा कथंचित्सा निशीथिनी[^1374-2] ॥ KRT_8_1374cd  
प्रातश्चतुष्किकां पौरसमाश्वासाय निर्गतः । KRT_8_1375ab  
नष्टं कटकमन्वेष्टुं सोश्वासरूढान्व्यसर्जयत् ॥ KRT_8_1375cd  
मार्गानसूचीसंचारैर्विवरोज्झितान् । KRT_8_1376ab  
आश्लिष्टवसुधा मेघाः कर्तुं प्रारेभिरे ततः ॥ KRT_8_1376cd  
नामाप्यलब्ध्वा सैन्यस्य मोघसैन्येषु[^1377-1] दूरतः । KRT_8_1377ab  
निवृत्तेषु नियुक्तेषु विमृश्य[^1377-2] नृपतिः क्षणम् ॥ KRT_8_1377cd  
यद्यद्येनाहृतं तत्तत्परित्यक्तं मयाधुना । KRT_8_1378ab  
दत्तं चारीञ्श्रितवतामभयं सागसामपि ॥ KRT_8_1378cd  
इत्याज्ञां भ्रमयामास पटहोद्घोषणैः पुरे । KRT_8_1379ab  
साशीर्घोषास्ततः पौरास्तत्रारज्यन्त सर्वतः ॥ तिलकम्॥[^1379-1] KRT_8_1379cd  
अनन्तरनृपाचारवैधर्म्योकारकल्पया । KRT_8_1380ab  
तया सोनघया वृत्त्या फलं सद्योनुभावितः ॥ KRT_8_1380cd  
शतादप्यूनसंख्यैर्यः स्थितवाननुगैः समम् । KRT_8_1381ab  
अनुरागहृतैर्लोकैस्तत्कालं पर्यवार्यत ॥ KRT_8_1381cd  
प्रियोक्त्यावेदनं प्रीतिदायोपायः प्रभोः पुरः । KRT_8_1382ab  
भजंल्लोकस्याग्र्यमन्त्रिपदवीं लक्ष्मकोग्रहीत् ॥ KRT_8_1382cd  
राज्यं शय्यां नयत्येवं प्राज्ञे राज्ञि नयक्रमैः । KRT_8_1383ab  
याति मध्यं दिने भिक्षुर्विविक्षुः पुरमाययौ ॥ KRT_8_1383cd  
तस्य डामरपौराश्ववारलुण्ठाकसंकुलः । KRT_8_1384ab  
अदृष्टपूर्वो ददृशे सैन्यव्यतिकरस्तदा ॥ KRT_8_1384cd  
हतं श्रुत्वा रिपुं राज्योत्सुकः स नगरं व्रजन् । KRT_8_1385ab  
राजा काकात्मजेनेति तिलकेनाभ्यधीयत ॥ KRT_8_1385cd  
हतः समस्तविद्वेष्यः स दैवाद्यदि सुस्सलः । KRT_8_1386ab  
कथं प्रकृतयो जह्युर्गुणवन्तं तदात्मजम् ॥ KRT_8_1386cd  
पुरप्रवेशे का राजंस्तस्मादेकमहस्त्वरा । KRT_8_1387ab  
एहि पद्मपुरं यामो मार्गं रोद्धुं विरोधिनाम् ॥ KRT_8_1387cd  
आगच्छन्तो नष्टसैन्याः सुज्जिमुख्या महाभटाः । KRT_8_1388ab  
निहता यदि वा रुद्धास्तत्र सायुधवाहनाः ॥ KRT_8_1388cd  
प्रविष्टोसि ततो न्यस्तशस्त्रो द्वित्रैर्दिनैर्ध्रुवम् । KRT_8_1389ab  
नगरं नगरौकोभिः स्वयमभ्यर्थितागमः ॥ KRT_8_1389cd  
अलमेतैर्जरन्मन्त्रैर्वदन्त इति चक्रिरे । KRT_8_1390ab  
स च कोष्ठेश्वराद्याश्च विलम्बं कारितो निजैः ॥ KRT_8_1390cd  
राज्यं विदद्भिः संप्राप्तं[^1391-1] तांस्ताञ्शासनपट्टकान् । KRT_8_1391ab  
द्रुतमर्थयमानैश्च स्मेरास्तस्यावधीरणाम् ॥ KRT_8_1391cd  
अतो बहुहिमापातविवशाशेषसैनिकः । KRT_8_1392ab  
आसदन्नगरोपान्तं समयेन स तावता ॥ KRT_8_1392cd  
एतस्मिन्नन्तरे लब्धे निःसैन्यस्य ससैनिकः । KRT_8_1393ab  
गर्गात्मजः पञ्चचन्द्रो नृपतेः पार्श्वमाययौ ॥ KRT_8_1393cd  
हतस्वामिपरित्यागमन्युक्षालनकाङ्क्षिभिः । KRT_8_1394ab  
राजपुत्रैः समं सोथ वीरो योद्धुं विनिर्ययौ ॥ KRT_8_1394cd  
असंभावनसंग्रामान्वीक्ष्य तान्भिक्षुसैनिकाः । KRT_8_1395ab  
यावत्प्रारेभिरे योद्धुं तावत्किमपि सर्वतः ॥ KRT_8_1395cd  
क्षणेनैव ययुर्भङ्गं तांस्तान्वीक्ष्य हतानिजान् । KRT_8_1396ab  
न संस्तम्भयितुं शेकुः स्वचमूश्च पलायिनीः ॥ KRT_8_1396cd  

[^1373-1]: Emended; A ॰नायकः.  

[^1374-1]: A विमृषत॰.  

[^1374-2]: A निषीथिनी.  

[^1377-1]: Thus A; perhaps read मोघदैन्येषु.  

[^1377-2]: A विमृष्य.  

[^1372-1]: A1 writes here 3 instead of तिलकम्.  

[^1392-1]: Emended; A संप्राप्तांस्तांस्ता॰.  

[page 218]  



सेनानाथाश्च ये मुख्या भिक्षुपृथ्वीहरादयः । KRT_8_1397ab  
अदृष्टपूर्वं संत्रासं तेप्यशस्त्रिवदाययुः ॥ KRT_8_1397cd  
विद्रवन्तोनुयाताः स्युस्ते चेद्दूरं नृपानुगैः । KRT_8_1398ab  
तन्नूनमवशिष्येत[^1398-1] क्षणादेव न किंचन ॥ KRT_8_1398cd  
वैमुख्यं तेषु यातेषु चिरात्सांमुख्यमाययौ । KRT_8_1399ab  
नवभूभृत्प्रभावेण नगरे विधुरे विधिः ॥ KRT_8_1399cd  
अन्यथा कलितो लोकैरन्यथा दैवयोगतः । KRT_8_1400ab  
इत्थं राज्ञोर्द्वयोरासीद्विजयावजयक्रमः ॥ KRT_8_1400cd  
कंचिन्निपातवति बद्धपदं क्षणेन कंचित्परं पिपतिषु नयति प्ररूढिम् । KRT_8_1401ab  
संकल्पनिर्विषयचिन्नतरानुभाव ओघोम्भसामिव तटं पुरुषं विधाता ॥ KRT_8_1401cd  
अथ तत्तद्भयस्थानशान्तः सुज्जिर्दिनात्यये । KRT_8_1402ab  
दावव्याप्ताद्रिनिष्क्रान्तो निःसहोहिरिवाययौ ॥ KRT_8_1402cd  
मेधाचक्रपुरग्रामस्थितः[^1403-1] श्रुत्वा हतं नृपम् । KRT_8_1403ab  
स हि सम्मन्त्र्य रात्र्यन्तर्नोत्तस्थाववसत्परम् ॥ KRT_8_1403cd  
रिल्हणादीन्स्थिताञ्शूरपुरादौ सैन्यनायकान् । KRT_8_1404ab  
प्रतीक्षमाणस्तैः साकं निर्बाधं नगरेविशत् ॥ KRT_8_1404cd  
तमिस्रायां प्रत्यभिज्ञाकृते तेषामनश्वरान् । KRT_8_1405ab  
स्वावासपृष्ठे ज्वलतो दीपानस्थापयत्ततः ॥ KRT_8_1405cd  
वैमत्यात्ते तु पत्तीनां विद्रुतानां पृथक्पृथक् । KRT_8_1406ab  
निशि क्वापि परिभ्रष्टा न तत्कटकमाययुः ॥ KRT_8_1406cd  
प्रत्यूषे प्रचलंस्तैस्तैः पृष्ठलग्नैः स डामरैः । KRT_8_1407ab  
न मुहूर्तमपि त्यक्तः प्रहरद्भिरितस्ततः ॥ KRT_8_1407cd  
वृद्धस्त्रीबालभूयिष्ठान्सहप्रस्थायिनो जनान् । KRT_8_1408ab  
ययौ रक्षन्पुरः कृत्वा पशुपालः पशूनिव ॥ KRT_8_1408cd  
पञ्चाशत्या हरारोहैः सह व्यावृत्य तिष्ठता । KRT_8_1409ab  
कंचित्क्षणं तेन रक्षा तेषां कर्तुमशक्यत ॥ KRT_8_1409cd  
द्राक्षाषण्डद्रुमव्यूहसंबाधेध्वन्यसाध्वसैः । KRT_8_1410ab  
बाध्यमानोरिभिर्लोकं सोत्याक्षीत्तु पदे पदे ॥ KRT_8_1410cd  
हतस्य स्वामिनः स्वामिसूनोश्च व्यसनस्थितेः । KRT_8_1411ab  
आनृण्याकाङ्क्षिणा तेन तत्र ह्यात्मैव रक्षितः ॥ KRT_8_1411cd  
येषां प्राणपरित्वागे निश्चयं बध्नतामपि । KRT_8_1412ab  
न योग्यकालापेक्षास्ति किं तैर्हिंस्रपशूपमैः ॥ KRT_8_1412cd  
हन्तुं तं नष्टमायान्तं रुद्ध्वा पद्मपुरान्तिकम् । KRT_8_1413ab  
अवसण्डामराः क्रूराः खडूवीविषयौकसः ॥ KRT_8_1413cd  
खेरीतलालशाग्रामादुत्थाय पृथुसैनिकः । KRT_8_1414ab  
व्रजंस्तेनाययौ तत्र प्रसङ्गे श्रीवकः पथा ॥ KRT_8_1414cd  
तमनष्टानुगं सुज्जिरसाविति विशङ्किताः । KRT_8_1415ab  
निपत्य ते विदधिरे हललुण्ठितसैनिकम् ॥ KRT_8_1415cd  
मेरुश्च सज्जनश्चाश्ववारौ तत्राहवे हतौ । KRT_8_1416ab  
क्षतो वट्टात्मजो मल्लो दिवसैर्यो व्यपद्यत ॥ KRT_8_1416cd  
उदीपविहितश्वभ्रवहत्सलिलसंकटम्[^1417-1] । KRT_8_1417ab  
उदीपपूरबालाख्यं स्थानं तत्र क्षणेभवत् ॥ KRT_8_1417cd  
युद्ध्वा युद्ध्वा प्रचलतस्तत्र पद्मपुराद्बहिः । KRT_8_1418ab  
रुद्धसैन्यस्य विशिखः श्रीवकस्याविशद्गलम् ॥ KRT_8_1418cd  
प्रहारविवशो नासौ सुज्जिर्ज्ञात्वेति डामरैः । KRT_8_1419ab  
स निर्लुण्ट्य परित्यक्तः पूर्वमैत्र्यनुरोधतः ॥ KRT_8_1419cd  
लुण्ठितश्रीबकानीककोशभारग्रहानतैः[^1420-1] । KRT_8_1420ab  
तैः कैश्चिच्चलितैरासीत्सुज्जेर्मार्गोनुपद्रवः ॥ KRT_8_1420cd  
प्रस्थिते पथिकेकस्माद्यन्त्रेषूत्सादयन्वने । KRT_8_1421ab  
आयुःशेषो मृगेन्द्रस्य विदध्यादध्वशोधनम् ॥ KRT_8_1421cd  
निःशब्दसैन्यो निर्यातः सुज्जिः पद्मपुरान्तरे । KRT_8_1422ab  
उदीपश्वभ्रसविधं संप्राप्तोज्ञायि डामरैः ॥ KRT_8_1422cd  
पदातिकोशशस्त्रादि[^1423-1] मुष्णतः सोनवेक्ष्य[^1423-2] तान् । KRT_8_1423ab  
तीर्त्वा अवभ्रं वाजिगम्यां साश्ववारो भुवं ययौ ॥ KRT_8_1423cd  
ततः परं प्रशान्तारिभयं दूराद्विरोधिनः । KRT_8_1424ab  
भ्रूभङ्गतर्जनीकम्परूक्षालापैरतर्जयत् ॥ KRT_8_1424cd  

[^1398-1]: Emended with C; A तान्नून॰.  

[^1403-1]: Emended; A मेघाचक्रं पुर॰.  

[^1417-1]: A2 had written in margin a gloss of which only इति भाषया is now legible.  

[^1420-1]: Emended; A लुण्ठितः श्री॰.  

[^1423-1]: ॰कोष॰.  

[^1423-2]: Emended with C; A सोनवीक्ष्य.  

[page 219]  



संत्रस्तैश्छत्त्रमात्रं तैस्त्यक्तमादाय च द्रुतम् । KRT_8_1425ab  
प्रविश्य नगरं सास्रुर्नृपतेः पार्श्वमाययौ ॥ KRT_8_1425cd  
ज्यायसि भ्रातरीवाग्रं तस्मिन्प्राप्ते जहौ नृपः । KRT_8_1426ab  
दुःखोष्णैरस्रुभिः सार्धं वैरिव्यापातसाध्वसम् ॥ KRT_8_1426cd  
महत्तमोनन्तसूनुरानन्दस्तत्र वासरे । KRT_8_1427ab  
लोचनोड्डारकग्रामे डामरैः प्रचलन्हतः ॥ KRT_8_1427cd  
तत्तन्मङ्गल्यदण्डादिदुःसहायासकारणात् । KRT_8_1428ab  
स विपत्पतितो नाभूत्कस्यापि करुणावहः ॥ KRT_8_1428cd  
भासाभिधः सुज्जिभृत्यो लोकपुण्यात्पलायितः । KRT_8_1429ab  
श्रान्तोवन्तिपुरेविक्षदवन्तिस्वामिनोङ्गनम् ॥ KRT_8_1429cd  
कम्पनोद्ग्राहकः[^1430-1] क्षेमानन्दः स च तदन्तरे । KRT_8_1430ab  
अमर्षणैरवेष्ट्येतां[^1430-2] डामरैर्होलडोद्भवैः ॥ KRT_8_1430cd  
इन्दुराजोपि सेनानीः कुलराजकुलोद्भवः । KRT_8_1431ab  
टिक्कं तद्वेष्टितो ध्यानोड्डारे[^1431-1] व्याजादशिश्रियत् ॥ KRT_8_1431cd  
पिञ्चदेवादयोन्येपि बहवः सैन्यनायकाः । KRT_8_1432ab  
अतिष्ठन्क्रमराज्यान्तर्डामरैः कृतवेष्टनाः ॥ KRT_8_1432cd  
पाते वनस्पतेः शावा इव तन्नीडचिच्युताः । KRT_8_1433ab  
इत्थं हताः क्षताश्चासंस्तत्र[^1433-1] तत्र नृपानुगाः ॥ KRT_8_1433cd  
निष्पादत्रा हिमप्लुष्टचरणा नग्नविग्रहाः । KRT_8_1434ab  
क्षुत्क्षामा बहवोभूवन्मार्गेषु गलितासवः ॥ KRT_8_1434cd  
न व्यलोक्यत मार्गेषु तदा नगरगामिषु । KRT_8_1435ab  
पलालच्छन्नदेहेभ्यो मानुषेभ्यः परः क्वचित् ॥ KRT_8_1435cd  
घासं विलासवासस्त्वं तेपि चित्ररथादयः । KRT_8_1436ab  
निन्युर्यैरचिरेणैव महामात्यैर्भविष्यते ॥ KRT_8_1436cd  
द्वितीयेपि दिने रुद्धसंचाराः पत्त्रिणामपि । KRT_8_1437ab  
तुषारवर्षिणो मेघा न मुहूर्तं व्यरंसिषुः ॥ KRT_8_1437cd  
वनपूर्वाभिधग्रामस्थितस्य कटकाद्भटान् । KRT_8_1438ab  
भिक्षोर्निक्षिप्य धन्योथ सिंहदेवमशिश्रियत्[^1438-1] ॥ KRT_8_1438cd  
निशम्य कृतसत्कारं नृपं तदनुयायिनाम् । KRT_8_1439ab  
सर्वेपि भैक्षवास्तस्थुः सैनिका नगरोन्मुखाः ॥ KRT_8_1439cd  
मन्दप्रतापे दायादेः संप्राप्तावसरास्ततः । KRT_8_1440ab  
राज्ञ्यश्चतस्रो राजानमनुसर्तुं विनिर्ययुः ॥ KRT_8_1440cd  
परापातभयाच्छीतापाताच्च विवशैर्जनैः । KRT_8_1441ab  
न ता नेतुमशक्यन्त[^1441-1] दूरस्थं पितृकाननम् ॥ KRT_8_1441cd  
चक्रिरे स्कन्दभवनोपान्ते देहांश्चिताग्निसात् । KRT_8_1442ab  
ते सत्वरं ततस्तासामदूरे राजसद्मनः ॥ KRT_8_1442cd  
राज्ञी चम्पोद्भवा देवलेखा तरललेखया । KRT_8_1443ab  
स्वस्रा सहाविशद्वह्निं रूपोल्लेखावधिर्विधेः ॥ KRT_8_1443cd  
गुणोज्ज्वला जज्जला --1 मृता वल्लापुरोद्भवा । KRT_8_1444ab  
गग्गात्मजा राजलक्ष्मीरपि वह्नौ व्यलीयत ॥ KRT_8_1444cd  
मत्वा हिमव्यपायान्तं राज्यरोधं निजप्रभाः । KRT_8_1445ab  
डामरा नवभूभर्तुर्हिमराजाभिधां व्यधुः ॥ KRT_8_1445cd  
ददर्श सौस्सलं मुण्डमथ भिक्षुरुपागतम् । KRT_8_1446ab  
गाढामर्षाग्निसंदीप्तैर्दृक्पातैर्निर्दहन्निव ॥ KRT_8_1446cd  
कोष्ठेश्वरज्येष्ठपालादयस्तत्सत्क्रियोद्यताः । KRT_8_1447ab  
असहासन्नतां वैराद्भजता तेन वारिताः ॥ KRT_8_1447cd  
नगरं हिमवृष्ट्यन्ते स यियासुर्युयुत्सया । KRT_8_1448ab  
ताटस्थ्येनाहिताकृष्टान्भृत्याञ्ज्ञात्वाब्रवीद्वचः ॥ KRT_8_1448cd  
प्रसह्य प्राप्नुयां राज्यमिति पृथ्वीहरे सति । KRT_8_1449ab  
हते तु तस्मिन्दायदेविपन्नः[^1449-1] स्यां पतिर्भुवः ॥ KRT_8_1449cd  
इत्यचिन्तयमेतत्तु दैवात्संजातमन्यथा । KRT_8_1450ab  
राज्यस्याशापि विरता हते प्रत्युत यद्रिपौ ॥ KRT_8_1450cd  
किं राज्येनाथ वा कृत्यं भोगमात्रोपयोगिना । KRT_8_1451ab  
जिगीषोरुचितं कस्य ममेवान्यस्य सेत्स्यति ॥ KRT_8_1451cd  
मुण्डं न्यपातयद्भूमौ यः पूर्वेषां पुरा मम । KRT_8_1452ab  
सिंहद्वारे मदीरेद्य तन्मुण्डं वर्तते लुठनत् ॥ KRT_8_1452cd  
दश मासान्मदाद्यानां सुखच्छेदं व्यधत्त यः । KRT_8_1453ab  
तत्तद्दुखं स तु मया दशाब्दाननुभावितः ॥ KRT_8_1453cd  

[^1430-1]: Doubtful emendation; A नोद्ग्राहकः.  

[^1430-2]: Emended with C; A ॰रवेष्ट्येत.  

[^1431-1]: Emended; A ॰ड्डारं.  

[^1433-1]: A क्षताश्चाश्चाश्चासंस्तत्र with diplography.  

[^1438-1]: Emended; A ॰शिश्रयत्.  

[^1441-1]: Thus A1; corr. by later hand into तानेनु॰.  

[^1444-1]: One akshara wanting; the lacuna not indicated in A; C supplements सा.  

[^1449-1]: Emended; A विपन्नां; C ॰दायादे विपन्न.  

[page 220]  



एवं निर्व्यूढकर्तव्यता नेष्याम्यवन्ध्यताम् । KRT_8_1454ab  
उपशान्तमनस्तापः सुस्थित्या शेषमायुषः ॥ KRT_8_1454cd  
इत्याद्युक्त्वा गतष्टिक्काभ्यर्णं तं प्रणतं व्यधात् । KRT_8_1455ab  
प्रीत्या स हेमघटिकश्वेतच्छत्त्रादिभाजनम् ॥ KRT_8_1455cd  
तद्विस्रम्भेण राज्याशापिशाच्योदितया पुनः । KRT_8_1456ab  
गृहीतोभ्येत्य शीतार्तस्तस्थावन्तर्विचिन्तयन्[^1456-1] ॥ KRT_8_1456cd  
अत्यन्तानुचितं चान्यल्लवन्यैः संव्धित्सुभिः । KRT_8_1457ab  
रक्षितं रक्षिणो न्यस्य हतक्ष्माभृत्कलेवरम् ॥ KRT_8_1457cd  
विपक्षाश्रयणेप्यस्मिन्स्वामिनोन्ते किमीदृशी । KRT_8_1458ab  
दशा शरीरस्येत्यन्तः कृतज्ञत्वेन चिन्तयन् ॥ KRT_8_1458cd  
दिदृक्षाव्याजतः सज्जकाख्यो नगरशस्त्रभृत् । KRT_8_1459ab  
आयातो वाष्टुकं[^1459-1] गोप्तॄन्युद्धैर्जित्वाग्निसद्य्वधात् ॥ तिलकम्॥[^1459-2] KRT_8_1459cd  
स चतुर्नवताद्वर्षादारभ्यासादितच्छलैः । KRT_8_1460ab  
ब्भूतैरधिष्ठितस्त्रिष्ठन्प्रजासंहारकार्यभूत् ॥ KRT_8_1460cd  
देवताधिष्ठिताविष्टदेहिवाक्यादिति श्रुतिः । KRT_8_1461ab  
भावितद्वधसंवादजनितप्रत्ययोद्ययौ ॥ KRT_8_1461cd  
तदीयानन्यथात्वेन छेत्ता भ्रमयिता च यः । KRT_8_1462ab  
तन्मुण्डस्यास्य स पुमांल्लब्धः सुप्तो मृतस्तथा ॥ तिलकम्॥[^1462-1] KRT_8_1462cd  
भिक्षुः कापुरुषाचारहतौचित्यो व्यसर्जयत् । KRT_8_1463ab  
प्राचण्ड्यख्यातये मुण्डमथ राजपुरीं रिपोः ॥ KRT_8_1463cd  
उच्चलात्मजया तत्र देव्या सौभाग्यलेखया । KRT_8_1464ab  
नेतॄन्पितृव्यमुण्डस्य जिघांसन्त्या निहानुगैः ॥ KRT_8_1464cd  
राजपुर्यामाकुलत्वं नीतायामाससाद तत् । KRT_8_1465ab  
तद्भर्तुः सोमपालस्य दूरस्थस्यान्तिकं चिरात् ॥ युग्मम्॥[^1465-1] KRT_8_1465cd  
आदीनस्य[^1466-1] मधुक्षैव्यग्राम्यधर्मादिकर्मसु । KRT_8_1466ab  
तिरश्च इव शोच्यस्य नेयबुद्धेः खशप्रभोः ॥ KRT_8_1466cd  
सभ्यैरुच्चावचं तत्र कर्तव्यं परिचिन्तितम् । KRT_8_1467ab  
स्वोचितं व्यञ्जितौचित्यानौचित्यं निरवग्रहैः ॥ KRT_8_1467cd  
नागपालस्तु सौभ्रात्रं लब्ध्वा भ्रातुः स्थितोन्तिके । KRT_8_1468ab  
सेहे मुण्डावशेषस्य नोपकर्तुर्विमाननाम् ॥ KRT_8_1468cd  
सुदीर्घदर्शिनोप्यन्ते कश्मीरेभ्यः पराभवम् । KRT_8_1469ab  
विशङ्क्योचुः सर्वथेदं सत्कार्यं वः शिरः प्रभोः ॥ KRT_8_1469cd  
क्रियते येन[^1470-1] नियतेरन्यथात्वं सनाथताम् । KRT_8_1470ab  
विनिहस्य हरेर्दृष्टाः कुर्वन्तो यत्र जम्बुकाः ॥ KRT_8_1470cd  
तद्गोपालपुरे कालागुरुचन्दनदारुभिः । KRT_8_1471ab  
काष्ठैर्निष्ठां शिरो निन्ये वीतिहोत्रेथ शत्रुभिः ॥ KRT_8_1471cd  
यथा प्राप्तिभ्रंशा धरणिपतिभावस्य विविधा यथा ह्रासोल्लासा अपि समरसीमासु बहुशः । KRT_8_1472ab  
यथा तत्तद्दीर्घव्यसनविनिपातानुभवनं तथा दृष्टस्तस्य प्रमयसमयोप्यद्भुततरः ॥ KRT_8_1472cd  
कस्यापरस्य तस्येव लेभिरे वह्निसत्क्रियाम् । KRT_8_1473ab  
एकत्रेतरगात्राणि[^1473-1] मुण्डमन्यत्र मण्डले ॥ KRT_8_1473cd  
टिक्कादयोथ नगरं यान्तोवन्तिपुराध्वना । KRT_8_1474ab  
तत्र हन्तुं व्यलम्बन्त भासादीन्पूर्ववेष्टितान् ॥ KRT_8_1474cd  
युद्धाग्न्युद्दीपनग्रावप्रहारच्छेदकारिभिः । KRT_8_1475ab  
न ते जेतुमशक्यन्त तैः प्रयत्नैरपि ॥ KRT_8_1475cd  
स्थितैर्महाश्मप्राकारगुप्ते सुरगृहाङ्गने । KRT_8_1476ab  
तैर्हन्यमानास्ते स्थातुं गन्तुं वा नाभवन्क्षमाः ॥ KRT_8_1476cd  
एवं प्राप्तविलम्बेषु तेषु लब्धान्तरः सुधीः । KRT_8_1477ab  
स्वीचकार प्रदानेन खडूवीडामरान्नृपः ॥ KRT_8_1477cd  
गृहीतनीविना तेषां सुज्जिः प्रायोजि सत्वरम् । KRT_8_1478ab  
तेन भास्सादिमोक्षाय पञ्चचन्द्रादिभिः समम् ॥ KRT_8_1478cd  
प्रापावन्तिपुरं यावन्न स तावत्तदग्रगान् । KRT_8_1479ab  
कय्यात्मजादीनालोक्य भङ्गं टिक्कादयो ययुः ॥ KRT_8_1479cd  
देवागाराद्विनिर्याता भासाद्यास्ते च विद्विषाम् । KRT_8_1480ab  
भग्नानामनुगान्हत्वा सुज्जेरन्तिकमाययुः ॥ KRT_8_1480cd  

[^1456-1]: Emended with C; A शीर्तार्त॰.  

[^1459-1]: Thus A; cf. वाष्टुवं वीi.1346.  

[^1459-2]: A1 writes here 3 instead of तिलकम्.  

[^1462-1]: A1 writes here 3 instead of तिलकम्.  

[^1465-1]: A1 writes here 2 instead of युग्मम्.  

[^1466-1]: Emended; A आदीनास्थ.  

[^1470-1]: Emended with C; A ये.  

[^1473-1]: Emended with C; A एकत्रेतगा॰.  

[page 221]  



लब्धप्रतापे नगरं प्रविष्टे कम्पनापतौ । KRT_8_1481ab  
आययाविन्दुराजोपि टिक्कं संत्यज्य सानुगः ॥ KRT_8_1481cd  
चक्रे चित्ररथश्रीवभासादीनपि भूपतिः । KRT_8_1482ab  
पादाग्रद्वारखेर्यादिकर्मस्थानाधिकारिणः ॥ KRT_8_1482cd  
यथापूर्वमधीकारानजहत्सुज्जिरप्यभूत् । KRT_8_1483ab  
प्रतीहारमुखप्रेक्षी का कथेतरमन्त्रिणाम् ॥ KRT_8_1483cd  
प्रतीहारोपि निःशीमडामरग्रामसंमतः । KRT_8_1484ab  
तद्भेदचक्रिकां कुर्वन्नगाद्राज्ञः प्रतीक्ष्यताम् ॥ KRT_8_1484cd  
स नासीदसुहृद्व्यूहे कोपि तत्प्रेरणेन यः । KRT_8_1485ab  
नाशिश्रियन्नृपं[^1485-1] नो वा बभूवाश्रयणोन्मुखः ॥ KRT_8_1485cd  
निह्नुतेशित्वसदृशस्फूर्तिर्धूर्तो महीपतिः । KRT_8_1486ab  
आहारमप्यनासाद्य तन्मतं न न्यषेवत ॥ KRT_8_1486cd  
इत्थं नगरमात्रान्तर्लब्धपादप्रसारिकः । KRT_8_1487ab  
सोवर्तिष्ट समासन्नफलं कन्दलयन्नयम् ॥ KRT_8_1487cd  
संघटय्याखिलान्भिक्षुर्डामरान्विजयेश्वरे[^1488-1] । KRT_8_1488ab  
अथाध्यष्टादधिष्ठानं[^1488-2] जिघृक्षुः शिशिरात्यये ॥ KRT_8_1488cd  
दृष्टपूर्वं स्वचमूचक्रैक्यं वीक्ष्य डामराः । KRT_8_1489ab  
भिक्षोर्हस्तगतं राज्यं मत्वाशङ्किषताथ ते ॥ KRT_8_1489cd  
एकैकस्यैष[^1490-1] धीशौर्यम्नित्रामित्रादि दृष्टवान् । KRT_8_1490ab  
नोत्तिष्ठेत्प्राप्तराज्यः किमास्कन्देषु गृहान्तरात् ॥ KRT_8_1490cd  
इति संमन्त्र्य ते राज्यं सोमपालाय दित्सवः । KRT_8_1491ab  
दूतान्निगूढं प्राहिण्वन्सोपि[^1491-1] दूतं व्यसर्जयत् ॥ KRT_8_1491cd  
आकाराचारवैक्लव्यैः पशुतुल्यस्य तस्य तैः । KRT_8_1492ab  
राज्यभोगा अभङ्गा नो भविष्यन्तीत्यचिन्तयत ॥ KRT_8_1492cd  
भोगलोभोज्झितौचित्यदस्युसंघचिकीर्षितम् । KRT_8_1493ab  
देशेत्र पापत्पापीयो[^1493-1] दैवान्न समपादि तत् ॥ KRT_8_1493cd  
दास्येप्ययोग्यो यो राज्ये स इत्यास्तां त्रपान्यतः । KRT_8_1494ab  
शक्येत पातुं देशोयं किमीषदपि तादृशा ॥ KRT_8_1494cd  
शीलान्पलालपुरुषोवति यः कृशानुदग्धाननश्चटकपेटकभीतिदानैः । KRT_8_1495ab  
त्रातुं स काननतरून्विहितोi विदध्यात्किं तत्र भञ्जनकृतां वनकुञ्जराणाम् ॥ KRT_8_1495cd  
भिक्षोर्निर्दिष्टतां दिष्टवृद्धिव्याजात्ततो भजन् । KRT_8_1496ab  
तद्दूतो डामरान्गूढं नीविदानोद्यतान्व्यधात् ॥ KRT_8_1496cd  
वैशाख्येथ कृतारम्भस्तदा संभावितत्वरः । KRT_8_1497ab  
निर्गत्य नगरात्सुज्जिर्गम्भीरमाययौ ॥ KRT_8_1497cd  
तस्याभियोगः श्लाव्योभूद्योद्धुं यत्समवायिनः । KRT_8_1498ab  
एकाकी तावतो वीरानूरीकृत्य स निर्ययौ ॥ KRT_8_1498cd  
अन्तःपाते साहसानां नाद्भुतं तद्विधेर्वशात् । KRT_8_1499ab  
जीयते लक्षमेकेन लक्षेणैकोथ वा युधि ॥ KRT_8_1499cd  
पारं तरीतुं निःसेतोः सरितोपारयन्नसौ । KRT_8_1500ab  
पारे परस्मिन्नहितानपश्यच्छरवर्षिणः ॥ KRT_8_1500cd  
द्वित्रा निशाः स ते चासंस्तस्याः स्न्धोस्तटत्वये । KRT_8_1501ab  
रुद्धाः संनाहिनोन्योन्यरन्ध्रावेक्षणदीक्षिताः[^1501-1] ॥ KRT_8_1501cd  
अथावन्तिपुरान्नौभिरानीताभिरबन्धयत् । KRT_8_1502ab  
सेतुं साश्वेतरत्सुज्जिरारुह्य तरणीं स्वयम् ॥ KRT_8_1502cd  
तरन्तमेव तं दृष्ट्वा योधैः कतिपयैः समम् । KRT_8_1503ab  
द्विषच्चमूर्मरुल्लोका द्रुमालैiवाभवच्चला ॥ KRT_8_1503cd  
दृष्टं मुहूर्तादेतावदारूढः स च यत्तटम् । KRT_8_1504ab  
बद्धश्च सेतुस्तीर्णाश्च योधा भग्नाश्च विद्विषः ॥ KRT_8_1504cd  
न खड्ग्गी न हयारोहो नापि शूली न चापभृत् । KRT_8_1505ab  
व्यावृत्य प्रेक्षितुं[^1505-1] कश्चिदशकद्विद्रुताद्बलात् ॥ KRT_8_1505cd  
निबद्धवध्रशैथिल्याल्लोलपल्ययने हये । KRT_8_1506ab  
कोष्ठेश्वरस्याश्ववारा व्यलम्बन्तान्तरे क्षणम् ॥ KRT_8_1506cd  
निर्यन्त्र्य[^1507-1] तेपि पर्याणं सुज्जौ पश्चात्प्रधाविते । KRT_8_1507ab  
वात्योद्भूतं रजश्चक्रमिव क्षिप्रं तिरोदधुः ॥ KRT_8_1507cd  
हतलुण्ठितविध्वस्तध्वजिनीका विरोधिनः । KRT_8_1508ab  
ध्यानोड्डारादिषु ग्रामेष्वमिलन्खण्डशो गताः ॥ KRT_8_1508cd  

[^1485-1]: Emended with C; A नाशिश्रयन्नृपं.  

[^1488-1]: Emended; A भिक्षून्डा॰.  

[^1488-2]: Emended; A अथाधिष्ठव्द॰; C अथातिष्ठद॰.  

[^1490-1]: Conjectural reading; A एकैकस्यौषधीशौर्य॰.  

[^1493-1]: Emended; पापीये.  

[^1501-1]: Emended with C; A ॰वीक्षण॰.  

[^1505-1]: Emended with C; A प्रेक्षितुः.  

[^1507-1]: Emended; A निर्यन्त्य; C निर्यत्य.  

[page 222]  



विजयेशाग्रगं तीर्त्वा वितस्तासेतुमग्रगः[^1509-1] । KRT_8_1509ab  
भासोपि दस्यून्विदधे पलायनपरायणान् ॥ KRT_8_1509cd  
उषित्वा विजयक्षेत्रे तदान्येद्युरुपागते । KRT_8_1510ab  
कम्पनेशे[^1510-1] ययुस्त्यक्त्वा ध्यानोड्डारं विरोधिनः ॥ KRT_8_1510cd  
तत्र स्थित्वा दिनैः कैश्चित्स देवसरसोन्मुखः । KRT_8_1511ab  
शिश्रिये भेदनिर्यातैरेत्य टिक्कस्य गोत्रिभिः ॥ KRT_8_1511cd  
जयराजयशोराजौ तन्मुख्यौ भोजकात्मजौ । KRT_8_1512ab  
प्रविश्य देवसरसं व्यधाट्टिक्कोपवेशने ॥ KRT_8_1512cd  
ययुर्विनष्टसंघातास्तस्मिन्पश्चात्प्रधाविते । KRT_8_1513ab  
भिक्ष्वादयः शूरपुरं स्वोर्वीं कोष्ठेश्वरादयः ॥ KRT_8_1513cd  
गर्हा महाभये सोमपालदूतः पलायितः । KRT_8_1514ab  
दास्याः सुतेन प्रहितः कुत्रास्मीति प्रभोर्व्यधात् ॥ KRT_8_1514cd  
स हि तादृङ्महारम्भक्षोभसाद्योन्नतीच्छुताम् । KRT_8_1515ab  
तस्य सिंहीस्पृहाक्रान्तगोमायुवदमन्यत ॥ KRT_8_1515cd  
प्रमादात्स्वामिनो राज्यं चिरं नष्टं मितैर्दिनैः । KRT_8_1516ab  
सुज्जिः प्रसाद्य प्रददावेवं स स्वामिसूनवे ॥ KRT_8_1516cd  
शमालादीनपि व्यूढान्दानोपायेन डामरान् । KRT_8_1517ab  
पौरांश्च भिक्ष्वाश्रयिणो राजाभ्येतुं प्रचक्रमे ॥ KRT_8_1517cd  
राज्ञः परीक्ष्य सामर्थ्यमथ कुर्मो यथोचितम् । KRT_8_1518ab  
इति सर्वाभिसारेण तं संमन्त्र्य रणं दधुः ॥ KRT_8_1518cd  
रजोजवनिकालक्ष्यभटौघनटताण्डवः[^1519-1] । KRT_8_1519ab  
दामोदरेभूत्संग्रामः स वीरग्रामघस्मरः ॥ KRT_8_1519cd  
कोष्ठेश्वरवशं यातं रक्षता पितरं क्षतम् । KRT_8_1520ab  
लब्धाः सहजपालेन श्लाघाः प्रकृतिभिः समम् ॥ KRT_8_1520cd  
श्रमस्तत्रावैशेषोभूद्राज्ञो भिक्षाचरस्य च । KRT_8_1521ab  
भिक्षुस्त्वहन्यसंवेद्यं विवेदात्मपराजयम् ॥ KRT_8_1521cd  
ततः प्रभृति यः प्रातः स न सायमदृश्यत । KRT_8_1522ab  
योद्य वा न परेद्युः स सैनिको भैक्षवे बले ॥ KRT_8_1522cd  
एवं त्यक्त्वा परान्पौरडामरेषु नृपान्तिकम् । KRT_8_1523ab  
प्रयात्सु लाभसत्कारानुचितान्प्राप्नुवत्सु च ॥ KRT_8_1523cd  
काप्यहंपूर्विकोत्तस्थौ मनुजेश्वरकोष्ठयोः । KRT_8_1524ab  
प्रयातुं पार्थिवाभ्यर्णं लाभसौख्याभिलाषिणोः ॥ KRT_8_1524cd  
ज्ञात्वाथ तत्काकरुहाद्गृहीतस्वपरिच्छदः । KRT_8_1525ab  
देशान्तरोन्मुखो भिक्षुराषाढे मास्यवाचलत् ॥ KRT_8_1525cd  
अनुयाद्भिः स दाक्षिण्यशेषाद्विहितसान्त्वनैः । KRT_8_1526ab  
तदाद्यैर्डामरैः क्रुध्यन्न निरोद्धुमपार्यत ॥ KRT_8_1526cd  
अकरोत्स्वैरिणीसूनुतया शीलबहिष्कृतः । KRT_8_1527ab  
अतिरूपेषु दारेषु तस्य कोष्ठेश्वरः स्पृहाम् ॥ KRT_8_1527cd  
सटां हरेः फणारत्नमहेर्ज्वालां हविर्भुजः । KRT_8_1528ab  
बालां च तस्य संस्प्रष्टुं[^1528-1] कोप्रशान्तस्य शक्नुयात् ॥ KRT_8_1528cd  
समं सौस्सलिना बद्धसंधिराश्रयकाङ्क्षिणः । KRT_8_1529ab  
सोमपालः स्वविषये नादात्तस्य प्रतिश्रयम् ॥ KRT_8_1529cd  
उद्वेजितः प्राणहरैः प्रयत्नैस्तस्य सर्वतः । KRT_8_1530ab  
तद्देशदुर्गममहीसीमान्तं[^1530-1] सुल्हरीं ययौ ॥ KRT_8_1530cd  
त्रिगर्तेषु दया शीलं चम्पायां मद्रमण्डले । KRT_8_1531ab  
त्यागो दार्वाभिसारेषु मैत्री नामर्त्यधर्मिणाम् ॥ KRT_8_1531cd  
पीडयेत्त्यक्तभीर्भूभृद्दूरस्थे त्वयि डामरान् । KRT_8_1532ab  
त्वामेवाभ्यर्थ्य राजानं ततः कुर्युः क्रमेण ते ॥ KRT_8_1532cd  
क्ष्मां तद्व्रजामोर्थयितुं सांप्ररं नरवर्मणः । KRT_8_1533ab  
मन्त्रिभिर्युक्तमित्युक्तमपि मन्त्रं न चाग्रहीत् ॥ KRT_8_1533cd  
वसाल्पपरिवारोस्मद्गृह इत्यथ गृह्णतः । KRT_8_1534ab  
श्वशुरप्रार्थनां तस्य भृत्याः पार्श्वादवाचलन् ॥ KRT_8_1534cd  
प्रावर्तताथ नगरे विशद्भिर्विभवोज्ज्वलैः । KRT_8_1535ab  
सुलग्नसुलभे काले वरयात्रेव डामरैः ॥ KRT_8_1535cd  
वीक्ष्याश्वच्छत्त्रतुरगैरेकैकं पार्थिवाधिकम् । KRT_8_1536ab  
सुस्सलक्ष्मापतेर्धैर्ये नैष्टुर्यं तुष्टुवुर्जनाः ॥ KRT_8_1536cd  
औदार्याकारतारुण्यवेषसौन्दर्यमन्दिरम् । KRT_8_1537ab  
कोष्ठेश्वरोधिकं स्त्रीणां प्रययौ प्रेक्षणीयताम् ॥ KRT_8_1537cd  

[^1509-1]: Thus corr. by A1 from ॰ममतः.  

[^1510-1]: Emended; A कम्पनेशं.  

[^1519-1]: Emended with C; A ॰जवनिकां लक्ष्य॰.  

[^1528-1]: Emended with C; A संप्रष्टुं; cf. viii. 1193.  

[^1530-1]: Emended with C; A तदेश॰.  

[page 223]  



प्रशान्तविप्लवे देशे ययावुत्सववाद्यताम् । KRT_8_1538ab  
विशद्भूरिलवन्यौघतूर्यघोषो[^1538-1] दिवानिशम् ॥ KRT_8_1538cd  
क्षीराद्या लक्ष्मकेणापि सर्वे मडवराज्यतः । KRT_8_1539ab  
आनीताः पार्थिवाभ्यर्णं सैन्यार्णवभयंकराः ॥ KRT_8_1539cd  
अपि भूपालवाल्लभ्यादभूद्राजोपजीविनाम् । KRT_8_1540ab  
प्रतीहारगृहद्वारप्रवेशो वड्डमानकृत् ॥ KRT_8_1540cd  
लवन्यलुण्ठितग्रामतया दुर्भिक्षदुःसहः । KRT_8_1541ab  
व्ययोत्तरङ्गः कालोभूत्स राज्ञो धनदश्रियः ॥ KRT_8_1541cd  
डामरेभ्यो नृपः पारात्संगृह्णन्कृतवेतनः[^1542-1] । KRT_8_1542ab  
निनायाभ्यन्तरं वृद्धिं बाह्यं चापचयं जनम् ॥ KRT_8_1542cd  
तिष्यवैश्यार्घदेवाद्या[^1543-1] ज्ञातयो जनकद्रुहाम् । KRT_8_1543ab  
राजद्रोहोचितां राज्ञा विपत्तिमनुभाविताः ॥ KRT_8_1543cd  
मासैश्चतुर्भिः स पितृप्रमयाहादनन्तरम् । KRT_8_1544ab  
अनन्यशासनं राष्ट्रं स्वमेव समपादयत् ॥ KRT_8_1544cd  
निर्धाम[^1545-1] नगरं पौराः सर्वसामर्थ्यवर्जिताः । KRT_8_1545ab  
अनन्तै राष्ट्रमाकीर्णं डामरैः पार्थिवोपमैः ॥ KRT_8_1545cd  
बद्धमूलो नातिदूरे सर्वभारसहो रिपुः । KRT_8_1546ab  
सबाह्याभ्यन्तरा मन्त्रिसामन्ता वैरिसंश्रिताः ॥ KRT_8_1546cd  
मन्त्रोपदेशो[^1547-1] वृद्धस्य नैकस्यापि नृपास्पदे । KRT_8_1547ab  
अधर्मबहलाः सर्वे भृत्या द्रोहैकवृत्तयः ॥ KRT_8_1547cd  
राज्यारम्भे बभूवेयं या सामग्र्यस्य भूपतेः । KRT_8_1548ab  
सा स्मर्तव्यान्तराज्ञतुं प्रत्युदन्तं विवेक्तृभिः ॥ KRT_8_1548cd  
प्राप्तप्रसङ्गात्तदिदं गुणग्रामोपवर्णनम् । KRT_8_1549ab  
वक्ष्यमाणं सुबहुशोप्यत्र लेशात्प्रदर्श्यते ॥ KRT_8_1549cd  
पूर्वापरानुसंधानवन्ध्यैर्दृष्टान्तवत्कथाः[^1550-1] । KRT_8_1550ab  
नाबुद्ध्वातिगभीराणां शक्या रसयितुं गुणाः ॥ KRT_8_1550cd  
प्रत्यक्षस्य गुणान्राज्ञो विचिन्वन्तो यथास्थितान् । KRT_8_1551ab  
अनीर्ष्यस्य भविष्यामो विवेकस्यानृणा वयम् ॥ KRT_8_1551cd  
स्थितस्य तत्त्वविज्ञाने नान्यस्य हि पटुर्जनः । KRT_8_1552ab  
अमानुषानुभावस्य राज्ञः किं पुनरीदृशः ॥ KRT_8_1552cd  
हितानां दाराणां सदृशसुखदुःखस्य सुहृदः कवेः सोल्लेखस्य प्रियसकललोकस्य नृपतेः । KRT_8_1553ab  
स्थितानां कोप्यत्र व्यवहितविवेकः स्वकुकृतेरसामान्यं ज्ञातुं सुभगमनुभावं न कुशलः ॥ KRT_8_1553cd  
भवेत्प्राप्तप्रसरणा परिणामेथ वा मतिः । KRT_8_1554ab  
कथं सर्वस्याद्भुतायां निष्ठायां गुणदोषयोः ॥ KRT_8_1554cd  
सन्त्येवास्यापि विषमाः स्वबहवा दोषतां जनः । KRT_8_1555ab  
येषां विपाकभव्यत्वमजानन्गणयत्ययम् ॥ KRT_8_1555cd  
विकासः केषांचिन्नयनविषमैर्विद्युदुदयैः परेषामुद्भूतिः श्रवणकटुभिर्दीर्घरसितैः । KRT_8_1556ab  
न चेष्टा काप्यन्योपकृतिपरिहीनां जलमुचो जडो वर्षादन्यं गणयति गुणं नास्य तु जनः ॥ KRT_8_1556cd  
गुणांल्लोकोत्तराञ्शृण्वन्नस्यानुभवगोचरान् । KRT_8_1557ab  
भविता पूर्वभूपालकृत्ये सप्रत्ययो जनः ॥ KRT_8_1557cd  
अनुच्चलन्नपि स्थानाद्भूभङ्गेन[^1558-1] चकार सः । KRT_8_1558ab  
विलोलांल्लोमकम्पेन दिङ्नाग इव भूधरान् ॥ KRT_8_1558cd  
विरुदद्वाहिनीवृन्दा गूढं यद्भयसंभवम् । KRT_8_1559ab  
वहन्ति तापं भूपाला और्वाग्निमिव सिन्धवः ॥ KRT_8_1559cd  
भूमिभृद्भास्वतस्तस्य तेजसाप्यायितो गतः । KRT_8_1560ab  
पूर्वराजयशश्चन्द्रो भुवनेष्वप्रकाशताम् ॥ KRT_8_1560cd  
यो यस्तं पश्यति स्वात्मसंमुखं स स सर्वतः । KRT_8_1561ab  
जानात्यवक्रोल्लिखितं देवबिम्बमिवेश्वरम् ॥ KRT_8_1561cd  
स्थिरप्रसादो दत्ते यत्तदादत्ते न स क्वचित् । KRT_8_1562ab  
भयं पुनः प्रणमतां दत्तं हरति विद्विषाम् ॥ KRT_8_1562cd  
कृष्टासेः प्रतिबिम्बं स्वं हित्वा नान्योस्य संमुखः । KRT_8_1563ab  
नापरः प्रतिशब्दाच्च गर्जतः प्रतिगर्जति ॥ KRT_8_1563cd  
तस्य नातिशितं कोपे प्रसादे निशितं पुनः । KRT_8_1564ab  
धत्ते तीक्ष्णैकधारस्य तरवारेस्तुलां वचः ॥ KRT_8_1564cd  

[^1538-1]: Doubtful emendation; A ॰घोषा; G ॰विप्लवो देशो and ॰घोषादिवा॰.  

[^1540-1]: Thus A; C पौरान्सं॰.  

[^1543-1]: Cf. दूतौ ढिक्कस्यावदेवतिष्ठवैश्या॰ (A)viii. 1305.  

[^1545-1]: Thus A1; R C निवासन॰, as apparently corr. by later hand in A.  

[^1547-1]: Conjectural emendation; A मत्तोपदेशवृद्धस्य.  

[^1550-1]: दृष्टान्त supplied by A3 in space left by A1.  

[^1558-1]: Emended with C; A ॰द्भॄभङ्गेन.  

[page 224]  



तस्याकुजन्मनो नित्याम्लानलक्ष्मीविकासिनः । KRT_8_1565ab  
प्रभवन्त्याश्रिताः कल्पशाखिनः पल्लवा इव ॥ KRT_8_1565cd  
राज्ञि गाम्भीर्यदुर्लक्ष्यमाहात्म्यप्रभविषुताम् । KRT_8_1566ab  
विवेद मन्त्रिणां लोकः सिषेवे तांश्च सर्वतः ॥ KRT_8_1566cd  
प्ररूढास्तु प्रतीहारो न विषेहेन्यमन्त्रिणाम् । KRT_8_1567ab  
पार्श्वद्रुमाणामेषाख्यौषधिस्तम्भ इवोद्गतिम् ॥ KRT_8_1567cd  
तस्योत्पाटयतः सर्वांस्तृणानीवावहेलया । KRT_8_1568ab  
स्फूर्जञ्जनकसिंहोभूदशक्योन्मूलनः परम् ॥ KRT_8_1568cd  
आ बाल्यात्संस्तुतो राज्ञः स कृत्स्नव्यवहारवित् । KRT_8_1569ab  
अधृष्यस्तरुणीभूततनयो ह्यास्त सर्वतः ॥ KRT_8_1569cd  
अद्वैधं यौनसंबन्धादिच्छतस्तत्सुतो मदात् । KRT_8_1570ab  
छुड्डाभिधस्तस्य ततः कृतावज्ञोतनोत्त्रपाम् ॥ KRT_8_1570cd  
रन्ध्रान्वेषी स तद्रोषादुपजापैः क्षणे क्षणे । KRT_8_1571ab  
ससूनौ जनके यत्नान्नृपं[^1571-1] द्वेषमजिग्रहत् ॥ KRT_8_1571cd  
राज्ञस्तुल्यवयःस्थौ हि जननीगाढसंस्तवात् । KRT_8_1572ab  
राज्यकाले हि सोत्सेकावास्तां तदवकाशदौ ॥ KRT_8_1572cd  
तुरंगयोग्योपस्कारस्नानाहारादि राजवत् । KRT_8_1573ab  
अकालज्ञावकुरुतां राजधान्यन्तरेव तौ ॥ KRT_8_1573cd  
सह स्ववृद्धैः समशीर्षिका प्रभोर्न युज्यते प्राप्तसमुन्नतेः क्वचित् । KRT_8_1574ab  
श्रितोन्नतेर्दर्दुरवृन्दलङ्घनं सरोजषण्डस्य महाविडम्बना ॥ KRT_8_1574cd  
तद्भित्तिलाभसंरूढपैशुनालेख्यकल्पनाः । KRT_8_1575ab  
तद्वर्गेप्यखिले चक्रुस्तद्द्विषः कलुषं नृपम् ॥ KRT_8_1575cd  
अथ राजा विजयिनं सत्कर्तुं कम्पनापतिम् । KRT_8_1576ab  
कृतज्ञः श्रावणे मासि जगाम विजयेश्वरम् ॥ KRT_8_1576cd  
अत्रान्तरे पिञ्जदेवादागच्छन्गिरिगह्वरे । KRT_8_1577ab  
प्राप शूरपुरद्रङ्गाधीश्वरादुत्पलो वधम् ॥ KRT_8_1577cd  
पुष्याणनाडादुत्पिञ्जकृतये पुनराग्तः । KRT_8_1578ab  
द्रङ्गाधिपेन गुटिकान्वेषिणा स ह्यवाप्यत ॥ KRT_8_1578cd  
क्षितौ निपतितः पार्श्वप्राप्तमेकं द्विषद्भटम् । KRT_8_1579ab  
मुमूर्षुर्विशिखाविद्धजानुमर्मापि सोवधीत् ॥ KRT_8_1579cd  
प्रत्यावृत्तस्य सत्कृत्य कम्पनेशं महीपतेः । KRT_8_1580ab  
द्वर्यवन्तिपुरस्थस्य[^1580-1] द्रङ्गेशोरिशिरो व्यधात् ॥ KRT_8_1580cd  
स दृढद्राढिकामुष्टिरसुहृन्मुण्डमुद्गरः । KRT_8_1581ab  
चक्रे तस्य दृढामर्षशोकशङ्कुविपाटनम्[^1581-1] ॥ KRT_8_1581cd  
आद्यायामेव यात्रायां जातारातिक्षयो जनैः । KRT_8_1582ab  
स निःशेषयिताशेषकण्टकानामगण्यत ॥ KRT_8_1582cd  
तस्मिन्प्रविष्टे नगरं विद्रुताः केपि सागसः । KRT_8_1583ab  
प्रापुर्जनकसिंहाद्याः केपि कारागृहस्थितिम् ॥ KRT_8_1583cd  
कैश्चित्पलायितैः[^1584-1] शङ्कां ग्राहिताः पृथिवीपतेः । KRT_8_1584ab  
ततः कोष्ठेश्वरमुखाः प्रातिलोम्यं प्रपेदिरे ॥ KRT_8_1584cd  
शमालां निर्गतः श्रीमान्कार्तिकेथ कृती नृपः । KRT_8_1585ab  
तत्र तत्रासुहृद्ग्रामं संग्रामोग्रमबाधत ॥ KRT_8_1585cd  
यत्र सुस्सलभूपाद्याः प्रापुर्भग्नप्रतापताम् । KRT_8_1586ab  
तं हाडिग्राममदहत्सुज्जिरूर्जितविक्रमः ॥ KRT_8_1586cd  
महीभुजा पीड्यमानैराहूतः कोष्ठकादिभिः । KRT_8_1587ab  
अथ भिक्षाचरो राज्यगृध्रुर्भूयोप्युपाययौ ॥ KRT_8_1587cd  
एकेनाह्ना योजनानि प्रोल्लङ्घ्य दश पञ्च च । KRT_8_1588ab  
शिलिकाकोट्टनामानं गिरिग्राममवाप सः ॥ KRT_8_1588cd  
क्षुत्पिपासाक्लमारातिभीतिमार्गभ्रमोद्भवम् । KRT_8_1589ab  
क्लेशं नाजीगणन्मानी धावितः स जिगीषया ॥ KRT_8_1589cd  
कार्यमायाति वैमुख्यं जिगीषोर्विधुरे विधौ । KRT_8_1590ab  
प्रस्थितस्य पुरोवाते रथस्येव ध्वजंशुकम् ॥ KRT_8_1590cd  
आरम्भमात्रमपि कस्यचिदेव सिद्ध्यै कश्चित्प्रयत्नपरमोप्यफलप्रयासः । KRT_8_1591ab  
मन्थाद्रिणामृतमवाप्युदधेर्मुहूर्तात्सक्तिं चिराद्विदधता न हिमाद्रिजेन ॥ KRT_8_1591cd  

[^1571-1]: Emended; A नृपो.  

[^1580-1]: Emended with C; A ॰पुरस्स्थस्य.  

[^1581-1]: Emended; A विपादनम्.  

[^1584-1]: Emended with C; A कैश्चित्प॰.  

[page 225]  



भ्रष्टा सरित्स्ववसतेर्जलधिप्रवेशे वेलोर्मिवेल्लनवशेन विवर्तमाना । KRT_8_1592ab  
मिथ्यैव यच्छति धियं पुनरुद्गतेति नोत्थानमस्ति तु विधिव्यपरोपितानाम् ॥ KRT_8_1592cd  
तस्य तावन्महायत्नकठोरस्योदयक्षणे । KRT_8_1593ab  
सिद्धेर्विबन्धो विधिना विधुरेण व्यधीयत ॥ KRT_8_1593cd  
आयातं तमबुद्ध्वा तु[^1594-1] तस्मिन्नेव क्षणेश्रयत् । KRT_8_1594ab  
पृथ्वीहरानुजः प्राप्तभङ्गः कृत्ताङ्गुलिर्नृपम् ॥ KRT_8_1594cd  
कोष्ठेश्वरः स चावेत्य संप्राप्तं तमतिष्ठताम् । KRT_8_1595ab  
कृत्याक्षमौ ततः सर्पाविव मन्त्रनियन्त्रितौ ॥ KRT_8_1595cd  
ताभ्यां स्थानेथ सोन्यस्मिंस्त्याजितोध्वपरिश्रमम् । KRT_8_1596ab  
कार्कोटद्रङ्गमार्गेण निर्गतः सुल्हरीं ययौ ॥ KRT_8_1596cd  
आसीच्च तत्र प्रोच्चण्डदर्पकण्डूलदोर्द्रुमः । KRT_8_1597ab  
ऊष्मायमाणः कश्मीराक्रान्तिसंततचिन्तया ॥ KRT_8_1597cd  
उदीपसलिलस्येव तस्य रन्ध्रगवेषिणः । KRT_8_1598ab  
पुरं प्रविष्टो राजापि प्रतीकारमचिन्तयत् ॥ KRT_8_1598cd  
अद्वितीयस्त्वमात्येषु प्रतीहारो मदोग्रताम् । KRT_8_1599ab  
सुज्जेरसहमानोभूच्छलान्वेषणतत्परः ॥ KRT_8_1599cd  
आययावथ विस्रम्भावष्टम्भं वल्गतः प्रभोः । KRT_8_1600ab  
धन्याग्रजः पूतमूर्तिर्जाह्नवीजलमज्जनात् ॥ KRT_8_1600cd  
तदाद्याः संस्तुता राज्ञश्चिरसंभावितास्ततः । KRT_8_1601ab  
अनाप्नुवन्तोधीकारान्पर्यतप्यन्त चिन्तया ॥ KRT_8_1601cd  
कुर्वाणे कार्यतस्तस्मिन्भरं पित्र्येषु मन्त्रिषु । KRT_8_1602ab  
कालप्रतीक्षाक्षमतामूहुस्ते[^1602-1] गहनाशयाः ॥ KRT_8_1602cd  
प्रतीहारस्तु दुर्लक्ष्यसुज्जिनिर्लोठनोद्यतः । KRT_8_1603ab  
अप्रियानपि तान्प्रीत्या जग्राहोग्रोपयोगिनः ॥ KRT_8_1603cd  
व्यतीतेष्वथ मासेषु केषुचिद्दैवयोगतः । KRT_8_1604ab  
अकस्मादभवद्भूभृत्स्फीतलूतामयातुरः ॥ KRT_8_1604cd  
विस्फोटशोफातीसारवह्निमान्द्याद्युपद्रवैः । KRT_8_1605ab  
संदिग्धाभ्युदये तस्मिन्देशः पर्याकुलोभवत् ॥ KRT_8_1605cd  
इत्थं स्थितः कुलस्यैकभर्तुः[^1606-1] स्वामी बली रिपुः । KRT_8_1606ab  
तत्पक्षा डामरा राष्ट्रं दुष्टमेव व्यचिन्तयन् ॥ KRT_8_1606cd  
आयत्यां च तदात्वे च हितकृत्यं विचारयन् । KRT_8_1607ab  
राज्ञः श्रीगुणलेखाया जातमेकसुतं शिशुम् ॥ KRT_8_1607cd  
पञ्चाब्ददेश्यम् पर्माण्डिं सुज्जिर्भूमिपतिं तदा । KRT_8_1608ab  
चिकीर्षुर्मन्त्रयामास मातुलेनास्य गार्गिणा[^1608-1] ॥ KRT_8_1608cd  
इत्थं भूतस्य दुध्रुक्षुः ससूनुः सुज्जिरद्य ते । KRT_8_1609ab  
पञ्चचन्द्रादिभिः सार्धं युक्त्या मन्त्रयतेनिशम् ॥ KRT_8_1609cd  
लब्धरन्ध्रः प्रतीहारो धन्याद्याश्च तदीरिताः । KRT_8_1610ab  
इत्यवोचंस्ततो भूपं स तथेत्यग्रहीच्च तत् ॥ KRT_8_1610cd  
पूर्वप्रजासृज[^1611-1] इवाद्भुतवस्तुतत्त्वव्यावर्णनेन[^1611-2] कुतुकं जनयन्ति तज्ज्ञाः । KRT_8_1611ab  
बाला इवाप्लमतिहार्यधियश्च सन्ति प्रायो नृपा नियमशून्यमनोनुभावाः ॥ KRT_8_1611cd  
शौचस्थाने कृतवसतिभिः स्त्रीव्यवायालये वा निःशस्त्रो यश्छलनकुशलैर्मानसं संप्रविश्य । KRT_8_1612ab  
नीतो भूतैरिव विवशतां निर्भरं गर्भचेष्टैर्भद्रं भूपात्कथमिव ततः स्यादवष्टब्धचेष्टात् ॥ KRT_8_1612cd  
निर्हेतु प्रहसन्विटः प्रविशति क्षोणीपतेरन्तिकं प्रीत्युत्फुल्लदृगेष किं किमिति तं पृच्छत्यनच्छाशयम् । KRT_8_1613ab  
ब्रूते किंचिदसौ कचानथ कषन्सर्वंकषं मानिनां मानप्राणगुणेषु यत्सरभसं दम्भोलिपातायते ॥ KRT_8_1613cd  
सविभ्रमगतागतः किमपि भाषमाणः श्रुतौ प्रभोर्वलितलोचनं जगदवज्ञयालोकयन् । KRT_8_1614ab  
निजस्य मुखविक्रियाप्रणयताडनाद्यैर्विदन्ननुग्रहमिवाहितं नृपतिवल्लभो दुःसहः ॥ KRT_8_1614cd  
अपि जातु स दृश्येत निःसंक्षोभमतिर्नृपः । KRT_8_1615ab  
यो यन्त्रपुत्रक इव व्यक्तं धूर्तैर्न नर्त्यते ॥ KRT_8_1615cd  

[^1594-1]: Here one akshara is wanting in A; तु supplemented with C.  

[^1602-1]: Emended; A ॰क्षमतां मुहुस्ते.  

[^1606-1]: Thus corr. by A1 from कुलेस्यै॰.  

[^1608-1]: Emended; A गर्गिणा.  

[^1619-1]: Emended; A ॰स्रज.  

[^1619-2]: Emended with C; A ॰तत्त्वं व्या॰.  

[page 226]  



यतो भृत्यान्तराज्ञानाज्जातः सर्वस्वसंक्षयः । KRT_8_1616ab  
तत्प्रजादुष्कृतै राज्ञां हा धिङ्नाद्यापि शाम्यति ॥ KRT_8_1616cd  
सुज्जिरारोग्यमन्वेष्टुमागच्छन्पूर्ववत्प्रभोः । KRT_8_1617ab  
विन्यस्तरक्षिणः पश्यन्नविश्वासमखिद्यत ॥ KRT_8_1617cd  
दाक्षिण्यं वसमतां यातमाशये प्रतिबिम्बितम् । KRT_8_1618ab  
दर्पणस्येव राज्ञः स विभाव्याभूत्पराङ्मुखः । KRT_8_1618cd  
तस्मिन्राजगृहे खेदान्मन्दीकृतगतागते । KRT_8_1619ab  
नृपतेस्तद्गतां प्रीतिं निःशेषां जह्रिरे खलाः[^1619-1] ॥ KRT_8_1619cd  
भृत्यः सुज्जेश्चित्ररथोप्यास्थानद्विजभूः शठः । KRT_8_1620ab  
प्रातिलोम्यावहैर्भर्तुर्मन्त्रैरासीच्छ्रियोन्तकृत् ॥ KRT_8_1620cd  
नीरोगे राज्ञि दृष्टः स दिष्टवृद्ध्यै नृपास्पदे । KRT_8_1621ab  
वसुवर्षी विनिर्याय प्रार्थनार्थी गृहान्ययौ ॥ KRT_8_1621cd  
न तं प्रासादयद्राजा विशालबलवाहनः । KRT_8_1622ab  
आक्रम्योसौ[^1622-1] कथं नः[^1622-2] स्यादित्युपायं त्वचिन्तयत् ॥ KRT_8_1622cd  
त्यज्येत हृतकार्योसौ निराशैरनुजीविभिः । KRT_8_1623ab  
मत्वेति तदधीकारानन्येभ्यस्तूर्णमार्पयत् ॥ KRT_8_1623cd  
राजस्थानात्स्रजं धन्यमुदयं[^1624-1] कम्पनादपि । KRT_8_1624ab  
अजिग्रहन्नरपतिः खेरीकार्यं च रिल्हणम् ॥ KRT_8_1624cd  
हुताधिकारे[^1625-1] प्रव्यक्तवैकृते नृपतौ ततः । KRT_8_1625ab  
अल्पावशेषानुचरः सुज्जिरासीद्विशङ्कितः ॥ KRT_8_1625cd  
विमानितः पुराद्गङ्गायात्रामुच्चिश्य मानवान् । KRT_8_1626ab  
शोथ सुस्सलभूभर्तुरस्थीन्यादाय निर्ययौ ॥ KRT_8_1626cd  
औत्सुक्यात्प्रार्थनाकाङ्क्षी राजधान्यन्तिके न सः । KRT_8_1627ab  
निर्गच्छन्राजपुरुषैर्न राज्ञा वान्वरुध्यत ॥ KRT_8_1627cd  
तन्न्निर्वासनगर्वस्य स्थापनायानुयात्रिके । KRT_8_1628ab  
प्रतीहारस्तस्य गुप्त्यै कोशादेः स्वात्मजं व्यधात् ॥ KRT_8_1628cd  
निग्रहानुग्रहावस्मदायत्ताविति रक्षिणम् । KRT_8_1629ab  
पुत्रं प्रादाल्लक्ष्मको स[^1629-1] इति ध्यायन्स विव्यथे ॥ KRT_8_1629cd  
निवृत्तो लक्ष्मको द्वारात्पर्णोत्सं शनकैर्गतः । KRT_8_1630ab  
अवारोपयद्रोहो भागिकं लोहराचलात् ॥ KRT_8_1630cd  
प्रतीहारविसृष्टाय धात्रेयाय महीभुजः । KRT_8_1631ab  
प्रेमाभिधाय तत्कोट्टाधीकारं च समार्पयत्[^1631-1] ॥ KRT_8_1631cd  
उत्खाय लोहरत्यागाच्छङ्काशङ्कुं महीपतेः । KRT_8_1632ab  
स ग्रीष्मविषमं कामं राजपुर्यामलङ्घयत् ॥ KRT_8_1632cd  
अमात्यकन्दुकव्रातपातनोत्पातनक्षमः[^1633-1] । KRT_8_1633ab  
आयत्तडामरः प्राप प्रथां कामपि लक्ष्मकः ॥ KRT_8_1633cd  
द्वारेथाकारयत्सुज्जिप्रतिमल्लविधित्सया । KRT_8_1634ab  
कृष्यमाणो राजवंशपौरुषं राजमङ्गलम् ॥ KRT_8_1634cd  
अनन्यदेशजः सुज्जेः[^1635-1] शूरो मत्कोशपोषितः[^1635-2] । KRT_8_1635ab  
कीर्तिमेष हरेद्दध्यावितीर्ष्याकलुषो[^1635-2] हि सः ॥ KRT_8_1635cd  
खड्गग्राहिसहायः स क्षुण्णः पर्यटितुं पथि । KRT_8_1636ab  
निःसुखश्चेपहास्यश्च तेन कार्यार्पणात्कृतः ॥ KRT_8_1636cd  
कर्तुं पदव्यां योग्यानामयोग्यान्प्रभवेन्न कः । KRT_8_1637ab  
तेषां गुणैस्तान्संयोक्तुं न शक्यं कारणैरपि ॥ KRT_8_1637cd  
पदे श्रीखण्डस्यानुचितमुचिते वर्ष्मणि निजे वृषाङ्कः प्रक्षेप्तुं प्रभवति रभसात् । KRT_8_1638ab  
न तत्स्वेच्छायत्तत्रिजगदुदयापायघटनोप्यसौ तद्गन्धेन स्फुटमिह पटुः[^1638-1] संघटयितुम् ॥ KRT_8_1638cd  
तस्मिन्सुज्जिप्रतिस्पर्धामप्रौढे वोढुमक्षमे । KRT_8_1639ab  
दूतानसृजदानेतुं सञ्जपालं दिगन्तरात् ॥ KRT_8_1639cd  
निर्वीरे मण्डले द्वेष्योप्यवापत्कार्यगौरवात् । KRT_8_1640ab  
कोष्ठेश्वरो नरपतेर्नितरामन्तरङ्गताम् ॥ KRT_8_1640cd  
प्रीतिदायैस्तोष्यमाणस्तैस्तैस्तुष्टेन भूभुजा । KRT_8_1641ab  
विस्रब्धो नगरे तस्थौ सोपि लूतामयातुरः ॥ KRT_8_1641cd  

[^1619-1]: Emended; A जह्रिरेखिलाः.  

[^1622-1]: Emended; A आक्रम्यासौ.  

[^1622-2]: Thus corr. in A from न.  

[^1624-1]: Emended; A धान्य॰.  

[^1625-1]: Emended; A हिता॰.  

[^1629-1]: Conjectural reading; A कोप; R C ॰कोथ.  

[^1632-1]: Emended; A समर्पयत्.  

[^1633-1]: Thus A1; A2 ॰पातनोत्थापनक्षमः.  

[^1635-1]: Thus A1; A3 सुज्जिः.  

[^1635-2]: Thus corr. by A3 from A1 मत्केश॰.  

[^1635-3]: Thus corr. by A3 from A1 स्पर्धामेष वहे -- -- विती॰.  

[^1638-1]: पटुः supplied by A3 in space left by A1.  

[page 227]  



एवं दमकदम्बैक्यं राज्ञि कुर्वति कार्यतः । KRT_8_1642ab  
चालकैः सोमपालाद्यैः सुज्जिर्निन्येथ वैकृतम् ॥ KRT_8_1642cd  
प्रतिज्ञाय लतामात्रसाध्यं कश्मीरनिर्जयम् । KRT_8_1643ab  
सोमपालाय तद्राज्यं सोङ्गीचक्रेवमानितः ॥ KRT_8_1643cd  
प्रतिशुश्राव तस्मै च भागिनेयीं स कन्यकाम् । KRT_8_1644ab  
धीमानत्रान्तरे सामदाने प्रयुयुजे नृपः ॥ KRT_8_1644cd  
द्वौ तावल्पाशयौ राजकन्ययोः स्वीक्रियां तदा । KRT_8_1645ab  
रभसाद्यावकुर्वाणावदत्तामन्तरं द्विषाम् ॥ KRT_8_1645cd  
उपायैर्जयसिंहस्य शकुनैश्च निरीक्षितैः । KRT_8_1646ab  
प्रेरितः सोमपालोथ सुज्जेर्मन्दादरोभवत् ॥ KRT_8_1646cd  
स्वयमेत्य प्रतीहारस्तत्र राजपुरीपतिम् । KRT_8_1647ab  
सीमान्तर्भुवमानिन्ये कन्यकोद्वाहसिद्धये ॥ KRT_8_1647cd  
जातां कल्हनिकाख्यायां महादेव्यां महीपतेः । KRT_8_1648ab  
उपयेमे नृपसुतां सोमोम्बापुत्रिकाभिधाम् ॥ KRT_8_1648cd  
याते तस्मिन्कृतोद्वाहे नागलेखाभिधां सुधीः । KRT_8_1649ab  
तत्स्वस्रेयीं[^1649-1] प्रतीहारो भूभुजे प्रत्यपादयत् ॥ KRT_8_1649cd  
इत्थं राष्ट्रद्वये बद्धसंधौ निरवकाशताम् । KRT_8_1650ab  
प्राप्तः प्रतस्थे हेमन्ते सुज्जिस्त्रिपथगोन्मुखः ॥ KRT_8_1650cd  
जालंधरे संघटितो ज्येष्ठपालो निनाय तम् । KRT_8_1651ab  
गाढावमाननिर्नष्टसौष्ठवं भिक्षुपक्षताम् ॥ KRT_8_1651cd  
त्वयि भिक्षाचरे चैकसैन्यनायकतां गते । KRT_8_1652ab  
नोपेन्द्रो वा महेन्द्रो वा समर्थौ प्रत्यवस्थितौ ॥ KRT_8_1652cd  
राज्यप्रदस्य ते यश्च चक्रे राजा विमाननाम् । KRT_8_1653ab  
तस्थुषो यश्च विषये प्रतिकुर्मस्तयोर्द्वयोः ॥ KRT_8_1653cd  
इति संप्रेरितस्तेन देङ्गपालान्तिकस्थितेः । KRT_8_1654ab  
यियासुः सोन्तिकं भिक्षोर्भागिकेन न्यषिध्यत ॥ KRT_8_1654cd  
अनिक्षिप्तवतोस्थीनि स्वामिनो जाह्नवीजले[^1655-1] । KRT_8_1655ab  
न युक्तमेतत्ते कृत्यमित्यावेगादशासि[^1655-2] च ॥ KRT_8_1655cd  
स्नात्वा द्युनद्यामेष्यामि पार्श्वं व इति निश्चयम् । KRT_8_1656ab  
स पीतकोशः कृत्वास्य ययौ प्रस्तुतसिद्धये ॥ KRT_8_1656cd  
प्रतीहारकरन्यस्तसर्वभारस्तु भूपतिः । KRT_8_1657ab  
मन्दाक्रान्तितया राज्यमसुस्थितममन्यत ॥ KRT_8_1657cd  
यो यो हि व्यग्रहीत्तं तम् संधाय सविधस्थितः । KRT_8_1658ab  
तमन्वहं प्रतीहारः सानुग्रहमिवैक्षत ॥ KRT_8_1658cd  
प्रगल्भमाने शास्त्येवमुदयः[^1659-1] कम्पनापतिः । KRT_8_1659ab  
अवधीच्छद्मना दृप्तं प्रकटं कालियात्मजम् ॥ KRT_8_1659cd  
अविश्वासोल्वणान्सर्वलावन्यानथ लक्ष्मकः । KRT_8_1660ab  
निर्मर्यादान्कम्पनेशमीषत्सान्त्वमजिग्रहत् ॥ KRT_8_1660cd  
स्नात्वाभ्येप्यति गङ्गायां यावत्सुज्जिर्विसूत्रताम् । KRT_8_1661ab  
यावत्कथं मया नेया कश्मीरा इति चिन्तयन् ॥ KRT_8_1661cd  
तावन्मात्रान्तरव्याप्त्या राज्ञो विज्ञाय डामरान् । KRT_8_1662ab  
भिन्नान्भिक्षाचरोविक्षद्विषलाटां हिमागमे ॥ KRT_8_1662cd  
मण्डलस्यान्तरे तस्य विविक्षो रुद्धडामरः । KRT_8_1663ab  
प्रतीहारो हिमर्तुश्च निषेद्धा समपद्यत ॥ KRT_8_1663cd  
स टिक्केन पितृद्रोहादेकान्तद्वेषिणा रिपोः । KRT_8_1664ab  
आनीतः संमतैर्दत्ताप्यायः सर्वैश्च डामरैः ॥ KRT_8_1664cd  
प्रतीक्षमाणो राज्याप्तिहेतुं सुज्जिसमागमम् । KRT_8_1665ab  
निर्भयष्टिक्कजामातुर्भागिकस्य खशप्रभोः ॥ KRT_8_1665cd  
बाणशालाभिधे दुर्गे वसन्नल्पोच्छ्रितावपि । KRT_8_1666ab  
दूतैर्विभेदमनयत्सर्वडामरमण्डलम् ॥ KRT_8_1666cd  
प्रमोदं सुहृदां त्रासं द्विषां च विसृजन्पुरः । KRT_8_1667ab  
व्यावर्तताथ गङ्गायाः सुज्जिर्विहितमज्जनः ॥ KRT_8_1667cd  
पूर्वविप्रकृते भिक्षावस्मिंश्चाभेदमागते । KRT_8_1668ab  
यथामुष्य महीभर्तुस्तथास्माकं भयं भवेत् ॥ KRT_8_1668cd  
ध्यात्वेति सिंहदेवेन प्रार्थितो व्याजमादधे । KRT_8_1669ab  
सुज्जिस्वीकरणोद्योगे सोमपालो भयाकुलः ॥ KRT_8_1669cd  
सुज्जिर्जालंधरं प्राप्तः प्रातर्भिक्षाचरान्तिकम् । KRT_8_1670ab  
यावद्यास्यति तं सायं तद्दूतस्तावदासदत् ॥ KRT_8_1670cd  

[^1649-1]: Emended with C; A स्वस्रेयी.  

[^1655-1]: These two have been written by A1.  

[^1655-2]: Emended with C; A ॰शाधि.  

[^1689-1]: Thus A; perhaps read शास्त्यैवमु॰.  

[page 228]  



प्रेरितो ज्येष्ठपालेन निषिद्धो भागिकेन च । KRT_8_1671ab  
विरराम स तस्योक्त्या विपक्षाश्रयणग्रहात् ॥ KRT_8_1671cd  
ऋणं देशान्तरोपात्तं तव भूपोपनेष्यति । KRT_8_1672ab  
स्वं च दास्यत्यधीकारं मन्मुखप्रहितार्थनः ॥ KRT_8_1672cd  
इति दूतमुखेनोक्तः सोमपालेन चान्वहम् । KRT_8_1673ab  
विपक्षौत्सुक्यमुत्सार्य तद्देशाभिमुखो ययौ ॥ KRT_8_1673cd  
उदयः कम्पनाधीशो वैशाखे तीर्णसंकटः । KRT_8_1674ab  
खशान्वितेन संग्रामं प्रत्यपद्यत भिक्षुणा ॥ KRT_8_1674cd  
प्राक्तस्थुष्यल्पपृतने जाते पृथुबले ततः । KRT_8_1675ab  
तस्मिन् कोट्टान्तरं भिक्षुः प्राविशत्प्राप्तवेष्टनः ॥ KRT_8_1675cd  
राजाथ विजयक्षेत्रं निर्यातः प्रत्यपूरयत् । KRT_8_1676ab  
कम्पनेशस्य कटकं तास्ताः संप्रेषयंश्चमूः[^1676-1] ॥ KRT_8_1676cd  
यन्त्रोपलशरासारविविधायुधवर्षिणी । KRT_8_1677ab  
दुर्गस्थितैर्नृपचमूः प्रत्ययोध्यश्मवर्षिभिः ॥ KRT_8_1677cd  
पतत्स्वश्मसु भिक्षोश्च नामलक्ष्मसु पत्रिषु । KRT_8_1678ab  
ग्रहीतुं दुर्गजान्राजसेना दीर्घापि नाशकत् ॥ KRT_8_1678cd  
दिनैरभ्यधिके मासमात्रे यातेग्रहीत्ततः । KRT_8_1679ab  
विदार्य मूलं दुर्गस्य धन्यः[^1679-1] खाताम्बु संभृतम् ॥ KRT_8_1679cd  
दुगभाजो बलासाध्या राज्ञ्युपायपरे धियम् । KRT_8_1680ab  
जाततद्वैरिवाधेच्छा धनलुब्धामदर्शयन् ॥ KRT_8_1680cd  
विससर्ज प्रतीहारमथ तद्वस्तुसिद्धये । KRT_8_1681ab  
राजा[^1681-1] डामरसामन्तमन्त्रिराजात्मजैः समम् ॥ KRT_8_1681cd  
कोष्ठेश्वरत्रिल्लकाद्याः कृच्छ्रस्थस्य[^1682-1] विमोक्षणम् । KRT_8_1682ab  
करिष्यामो वयं भिक्षोरिति बुद्ध्या तमन्वयुः ॥ KRT_8_1682cd  
पश्यन्संकटशैलाग्रादधः कोट्टं मितोन्नति । KRT_8_1683ab  
जितं मेने प्रतीहारो वीक्ष्यानन्ताः स्ववाहिनीः ॥ KRT_8_1683cd  
पूर्वस्थितैः प्रतीहारानुगैश्चान्यत्र वासरे । KRT_8_1684ab  
अयोधि सर्वसैन्यस्य बलात्कोट्टं जिघृक्षुभिः ॥ KRT_8_1684cd  
ते तावन्तोप्यश्मवृष्ट्या तथा तैः प्रतिचक्रिरे । KRT_8_1685ab  
नास्तीदं विक्रमेणेति यथागृह्णन्विनिश्चयम् ॥ KRT_8_1685cd  
वीरदेहद्रुमाग्रेभ्यो न्यपतन्नश्मभिर्हताः । KRT_8_1686ab  
निर्यदस्रैघसरघाः शीर्षभ्रमरगोलकाः ॥ KRT_8_1686cd  
कोष्ठेश्वरस्य मूढत्वं तत्र किंचन । KRT_8_1687ab  
स्वस्य भिक्षोर्लवन्यानामन्येषां च विनाशकृत् ॥ KRT_8_1687cd  
नास्त्यत्र मत्समो वीर इत्येतावत्प्रसिद्धये । KRT_8_1688ab  
स ह्ययुद्धोद्धतं भिक्षोर्यत्प्राणक्षयकार्यभूत् ॥ KRT_8_1688cd  
दुध्रुक्षूणां खशानां स संकटे धैर्यमादधे । KRT_8_1689ab  
कोष्ठेश्वरोस्मि चाभिन्नौ तद्वश्या डामराः परे ॥ KRT_8_1689cd  
यदेतद्दृश्यते भूरि सैन्यमस्मद्धिताय तत् । KRT_8_1690ab  
पर्यवस्येदिति वदन्समभाव्यन्यथा च तत् ॥ KRT_8_1690cd  
विस्रम्भभूरमुष्यारिर्यत्र कोष्ठेश्वरोप्यसौ । KRT_8_1691ab  
अन्येषु तत्र कैवास्थेत्यथ ते निश्चयं दधुः ॥ KRT_8_1691cd  
भूभृत्पितृद्रुहः कार्यवशेन स्वोपवेशने । KRT_8_1692ab  
अङ्गीकृताधिकारस्तु धीमांष्टिक्कस्य लक्ष्मकः ॥ KRT_8_1692cd  
कह्शाधीशं महाग्रामस्वर्णादित्यागसंश्रयात् । KRT_8_1693ab  
स्वीकृत्य भिक्षुदुदुध्रुक्षाबद्धकक्ष्यमकारयत्[^1693-1] ॥ KRT_8_1693cd  
आनन्दाख्यः खशाधीशस्यालः कृतगतागतः । KRT_8_1694ab  
नीत्वा टिक्कं प्रतीहाराभ्यर्णं भूयोप्यरोपयत् ॥ KRT_8_1694cd  
प्रतीहारस्य टिक्केन सहैक्यं वीक्ष्य डामरैः । KRT_8_1695ab  
निःसंशयं हतोज्ञायि भिक्षुः कोष्ठेश्वरादिभिः ॥ KRT_8_1695cd  
संरब्धास्तद्विमोक्षाय प्राहिण्य्वंस्ते खशान्तिकम् । KRT_8_1696ab  
दूतानूरीकृतस्वर्णदाना भूरिधनैः समम् ॥ KRT_8_1696cd  
खशस्तु दध्यावुत्कोचं[^1697-1] गृहीत्वास्माभिरुद्धितः । KRT_8_1697ab  
जानाति रक्षितान्प्राणान्भिक्षुः कोष्ठेश्वरादिभिः ॥ KRT_8_1697cd  
समन्युः प्राप्तराज्योथ देङ्गपालोथ दूरगः । KRT_8_1698ab  
हन्यान्मां जयसिंहस्तद्रक्ष्यः पक्ष्यः प्रयत्नतः ॥ KRT_8_1698cd  
मत्वेति तेन प्रत्युक्ता भिक्षुं[^1699-1] शौचस्थितं गृहात् । KRT_8_1699ab  
विपाद्यातः फलहकं निर्गच्छेत्यूचिरेपि ते ॥ KRT_8_1699cd  

[^1676-1]: Emended; A संप्रैषयच्चमूः.  

[^1679-1]: Emended; A धान्यः; C धान्यखा॰; cf.viii.1624.  

[^1681-1]: Emended; A राज्ञां.  

[^1682-1]: Thus corr. by A2 from A1 कृच्छ्रात्तस्य.  

[^1693-1]: Emended; A ॰दुधुक्षु॰.  

[^1697-1]: Emended with R; A दद्यावु॰.  

[^1699-1]: Emended; A भिक्षुशौ॰.  

[page 229]  



स त्वमेध्योपलिप्राङ्गः श्वेवावस्करवर्त्मना । KRT_8_1700ab  
यात इत्ययशो लोके ध्यायन्मानी न निर्ययौ ॥ KRT_8_1700cd  
कोष्ठेश्वरोव्यक्तकृत्यः सैन्यक्षोभेछयाक्षिपन् । KRT_8_1701ab  
रूक्षं कालविदा प्राह्णे प्रतीहारेण सान्त्वितः ॥ KRT_8_1701cd  
नीवौ खशाद्यैर्दत्तायामा प्रत्यूषादगृह्यत । KRT_8_1702ab  
व्यवसायः प्रतीहारमुख्यैर्भिक्षुप्रमापणे ॥ KRT_8_1702cd  
गच्छद्भिरागच्छद्भिश्च राजा दूतैः प्रतिक्षणम् । KRT_8_1703ab  
अन्विष्यन्विजयक्षेत्रे वार्ता पर्याकुलोभवत् ॥ KRT_8_1703cd  
तावद्भिराहवैस्तैस्तैः साहसे दश वत्सरान् । KRT_8_1704ab  
कृतयत्नस्य[^1704-1] साध्योभून्न यो वृद्धमहीभुजः ॥ KRT_8_1704cd  
डिम्बो राजानुगा डिम्बास्तस्य भिक्षोः प्रमापणम् । KRT_8_1705ab  
साध्यमेते हि मन्यन्ते हन्त किं केन संगतम् ॥ KRT_8_1705cd  
विहस्य मीयते वित्तं खशैरेत्य क्षणादमी । KRT_8_1706ab  
भग्ना नूनं प्रयास्यन्ति मुषिताश्चाखिलाः परैः ॥ KRT_8_1706cd  
पृथग्भूतः कोष्टकोयं त्रिल्लकोस्यैव बान्धवः । KRT_8_1707ab  
एते भिक्षाचरोच्छिष्टपुष्टा आभ्यन्तरा अपि ॥ KRT_8_1707cd  
को नूतनोत्र संप्राप्तो यो राज्ञः साधयेद्धितम् । KRT_8_1708ab  
सामग्री नूनमायाता सेयमस्यैव सिद्धये ॥ KRT_8_1708cd  
इत्यूचुः शिबिरे यावज्जनास्तावदवेष्ट्यत । KRT_8_1709ab  
कटकैर्मन्त्रिणां दुर्गं विकोशायुधवाहिभिः ॥ KRT_8_1709cd  
एकाकी चिरसंक्लिष्टो हन्तव्यस्तत्कृतेखिलैः । KRT_8_1710ab  
हा धिक्परिकरो बद्धो निर्लज्जैः सर्वशस्त्रिभिः ॥ KRT_8_1710cd  
त एवेत्यूचुरासीच्च कचच्छस्त्रोर्मिनिर्मलः । KRT_8_1711ab  
स्फुरद्योधाक्षिशफरो निःशब्दः सैन्यसागरः ॥ KRT_8_1711cd  
व्योम्नोड्डीयेत वा सैन्यं लङ्घयेद्वा मृगप्लुतेः । KRT_8_1712ab  
दुष्टाभ्रवृष्टिरिव वा निखिलांस्ताडयेत्समम् ॥ KRT_8_1712cd  
साश्चर्यशौर्यः पर्यन्ते स्वीकुर्वन्भिक्षुरायुधम् । KRT_8_1713ab  
संभ्रान्तश्चकितश्चासीदित्यन्तश्चिन्तयञ्जनः ॥ KRT_8_1713cd  
एतावन्मन्त्रिणां सिद्धमथ प्रत्यूहसंभवः । KRT_8_1714ab  
तच्छान्तिः कार्यसिद्धिश्च प्रतापैर्नृपतेरभूत् ॥ KRT_8_1714cd  
सैन्ये भिक्षाचरापातं पश्यत्यूर्ध्वार्पितेक्षणे । KRT_8_1715ab  
कोट्टान्निष्कृष्टशस्त्रीकः पुमानेको विनिर्ययौ ॥ KRT_8_1715cd  
रुदतीभिः परीतस्य नारीभिस्तस्य चिक्षिपुः । KRT_8_1716ab  
पृष्ठे केपि वपुर्लोलकौसुम्भाधरवाससः ॥ KRT_8_1716cd  
बद्धः पलायमानोत्र सोयं भिक्षुरिति ब्रुवन् । KRT_8_1717ab  
उन्मुखः स जनोश्रौषीट्टिक्कं तमथ निर्गतम् ॥ KRT_8_1717cd  
स हि[^1718-1] भिक्षोः कृतद्रोहतुमुले प्रस्तुतो[^1718-2] वधम् । KRT_8_1718ab  
तस्माद्राजानुगेभ्यो वा स्वस्याशङ्क्य विनिर्ययौ ॥ KRT_8_1718cd  
अद्रोहोस्मीति लोकस्य प्रत्ययाय चकर्ष च । KRT_8_1719ab  
कृपाणीमुदरं हन्तुं रक्ष्यमाणो निजानुगैः ॥ KRT_8_1719cd  
सानुगस्त्यक्तमार्गां स विलङ्घ्य नृपवाहिनीम् । KRT_8_1720ab  
अद्रिप्रस्रवणोपान्ते नातिदूरेब्न्ह्युपाविशत् ॥ KRT_8_1720cd  
उद्ध्वसंश्चिरसंप्राप्तैरम्भोभिर्दुर्गनिर्गतः । KRT_8_1721ab  
मायां प्रयोक्तुं प्रारेभे प्रेरितः सोन्यडामरैः ॥ KRT_8_1721cd  
संजातं लम्बमानार्कमहस्तद्रक्ष्यतां क्षणम् । KRT_8_1722ab  
भिक्षुः क्षपायामास्कन्दमपनेष्यन्ति डामराः ॥ KRT_8_1722cd  
इति तद्वाचिकात्तीक्ष्णा नीविभिर्मन्त्रिणां समम् । KRT_8_1723ab  
खशैस्त्यजद्भिर्वृषदो न्यरुध्यन्तारुरुक्षवः[^1723-1] ॥ KRT_8_1723cd  
ततः किलकिलारावमुखरैः करतालिकाः । KRT_8_1724ab  
योधैर्ददद्भिः सचिवा व्यगृह्यन्ताकुलाशयाः ॥ KRT_8_1724cd  
मुक्ताः स्वामिद्रुहः कृच्छ्रगता राज्यं प्रसाधितुम् । KRT_8_1725ab  
द्विषतो मन्त्रिभिः स्वार्थो[^1725-1] दत्त्वार्थान्को नु साधितः ॥ KRT_8_1725cd  
राजकार्ये च भानौ च लम्बमानेथ लक्ष्मकः । KRT_8_1726ab  
किमेतदिति तं नीविं खशस्यालमभाषत ॥ KRT_8_1726cd  
सोभ्यधात्कुम्भदास्यापि रोद्धुं शक्यं चिकीर्षितम् । KRT_8_1727ab  
खशानां प्रत्यवस्थाता कथं तत्रास्म्यसंनिधिः ॥ KRT_8_1727cd  
स हन्तुं वैपरीत्यं तं खशानां त्वं व्रजेत्यथ । KRT_8_1728ab  
उक्त्वा व्यसृजदानन्दं जहसे चान्यमन्त्रिभिः ॥ KRT_8_1728cd  

[^1704-1]: Emended; A ॰यन्त्रस्य.  

[^1718-1]: Emended; A सह.  

[^1718-2]: Thus A; perhaps read कृतद्रोहस्तुमुले प्रस्तुते.  

[^1723-1]: Emended with C; A न्यरुधन्ता॰.  

[^1725-1]: Emended; A स्वार्त्या.  

[page 230]  



सुदूरदर्शिना राज्ञा विषलाटाध्वपाततः । KRT_8_1729ab  
देङ्गपालगृहा -- -- दारम्भः[^1729-1] समभाव्यत ॥ KRT_8_1729cd  
अतः प्रधानकोद्देशस्यालः सममगृह्यत[^1730-1] । KRT_8_1730ab  
प्रागेवार्थैरेतदर्थं ग्रथ्नता दीर्घवागुराम् ॥ KRT_8_1730cd  
संक्षोभावसरे क्षत्ता ततो निःसंभ्रमोभवत् । KRT_8_1731ab  
शिक्षितं पक्षिणमिव त्यक्तं प्राप्यं विवेद तम् ॥ KRT_8_1731cd  
स तानूचे न हास्यं मे नष्टे कार्येत्र साहसम् । KRT_8_1732ab  
सर्वनाशे हतेमुष्मिन्खशस्यालेपि किं भवेत् ॥ KRT_8_1732cd  
अकुण्ठया भाग्यशक्त्या राज्ञः स्यालः खशस्य सः । KRT_8_1733ab  
सर्वान्नियन्त्र्य दुर्गाग्रात्तीक्ष्णादीनाजुहाव तान् ॥ KRT_8_1733cd  
दस्यूनामसवः कण्ठे संदेहं मन्त्रिणां धियः । KRT_8_1734ab  
स्वःस्त्रीणां प्रीतयः काष्ठां तीक्ष्णाश्चारुरुहुर्गिरिम् ॥ KRT_8_1734cd  
स चर्मकौपीनपटीबन्धस्तत्स्वाभिधाङ्कितैः । KRT_8_1735ab  
इषुभिः स्वामिवत्स्वस्य ख्यापनं सर्वतो युधि ॥ KRT_8_1735cd  
स ताम्बूलाधारः सक्तिः सा केशश्मश्रुयोजने । KRT_8_1736ab  
याभूदनुमुमूर्षूणां भिक्षुराजोपजीविनाम्[^1736-1] ॥ KRT_8_1736cd  
निश्चितान्ते ततस्तस्मिन्स तेषां संन्यवर्तत[^1737-1] । KRT_8_1737ab  
कोष्ठेश्वरादिशिबिरं तूर्णं शरणमीयुषाम् ॥ तिलकम्॥[^1737-2] KRT_8_1737cd  
एकैकशो लक्ष्मकेण युक्त्या स्वैः प्रेरितैर्भटैः । KRT_8_1738ab  
टिक्कः स्वं वीक्ष्य वलितं निचकर्ताङ्गुलिं भयात् ॥ KRT_8_1738cd  
खशैरस्मिन्नवसरे स पलायनशङ्किभिः । KRT_8_1739ab  
रक्ष्यमाणस्तेष्वहःसु मनस्तापादभुक्तवान् ॥ KRT_8_1739cd  
वीरस्ताम्यन्विलम्बेन तीक्ष्णानामाहवोत्सुकः । KRT_8_1740ab  
तस्थौ भिक्षाचरः स्वान्तमक्षवत्या विनोदयन् ॥ KRT_8_1740cd  
हर्म्यप्राङ्गनमायाते तीक्ष्णलोके युयुत्सया । KRT_8_1741ab  
उत्तिष्ठता तेन दायः स्तोकशेषः समाप्यत ॥ KRT_8_1741cd  
दीव्यतः[^1742-1] कान्तया साकं कामिनः सुहृदागमे । KRT_8_1742ab  
प्रत्युत्थास्नोiरिव क्षोभो नान्तस्तस्य व्यजृम्भत ॥ KRT_8_1742cd  
किमद्यापि वधेन स्याद्बहूनामिति चिन्तयन् । KRT_8_1743ab  
स विहाय शरावापं सासिधेनुर्विनिर्ययौ ॥ KRT_8_1743cd  
सुदीर्घचिन्तागलितायामश्यामलिभिः कचैः । KRT_8_1744ab  
चञ्चच्चित्रपताकाङ्कमिव वीरपटाञ्चलैः ॥ KRT_8_1744cd  
गण्डताण्डविताच्छिद्रशङ्खताडङ्करोचिषा । KRT_8_1745ab  
चन्दनोल्लेखकान्त्या च द्योतिताहंक्रियास्मितम् ॥ KRT_8_1745cd  
वितीर्णं चित्रचार्यन्ते विपर्यस्ताङ्घ्रिताडनम् । KRT_8_1746ab  
द्योतयन्तमिवालातैः शस्त्रीनेत्राधरांशुकैः ॥ KRT_8_1746cd  
कौसुम्भाधरवासोग्रबद्धधौताधराञ्चलैः । KRT_8_1747ab  
लोलैर्वीरहरिं बद्धसटाटोपमिवांसयोः ॥ KRT_8_1747cd  
दृङ्मनपाणिपादैक्यचारुप्रचुरचारिभिः । KRT_8_1748ab  
चरन्तं मण्डलैश्चित्रैर्लघुचित्रस्थिरक्रमैः ॥ KRT_8_1748cd  
औचित्यस्योचितां चर्यमलंकारमहंकृतेः[^1749-1] । KRT_8_1749ab  
अभिमानविभूतीनां नित्योत्सेकमनत्ययम् ॥ KRT_8_1749cd  
अलक्षितक्षिप्रपातं स सर्वोप्युन्मुखो जनः । KRT_8_1750ab  
विचरन्तं तमैक्षिष्ट भिक्षुमग्रे विरोधिनाम् ॥ KRT_8_1750cd  
राजबीजी मधोर्नप्ता तं प्रवीरः कुमारियः । KRT_8_1751ab  
भ्रातापि ज्येष्टपालस्य निर्यातो रक्तिकोन्वगात् ॥ KRT_8_1751cd  
हर्म्यैर्निम्नोन्नतैस्तैर्विशतः परिपन्थिनः । KRT_8_1752ab  
रुरोधैकः शरासारैर्गार्गिको भिक्षुसंश्रितः ॥ KRT_8_1752cd  
ते धावन्तो व्यभाव्यन्त[^1753-1] शरैस्तच्चापनिर्गतैः । KRT_8_1753ab  
वर्षोपलैः पुरोवातप्रेरितैरिव दन्तिनः ॥ KRT_8_1753cd  
स रोद्धा प्रतियोधानां पापैः क्षिप्ताश्मभिः खशैः । KRT_8_1754ab  
क्षताङ्गो भग्नचापश्च चिरेण विमुखीकृतः ॥ KRT_8_1754cd  
तस्मिन्प्रचलिते मार्गैः प्रविश्योच्चावचैर्भटाः । KRT_8_1755ab  
ते च भिक्षाचरादीनां सर्वे गोचरमाययुः ॥ KRT_8_1755cd  
भिक्षोरेकं क्षणालक्ष्यधैर्यं पार्श्वधृतायुधम् । KRT_8_1756ab  
अधावत्तूर्णमादाय शूलमेको वृहद्भटः ॥ KRT_8_1756cd  

[^1729-1]: A1 omits here two aksharas without indicating the lacuna; C देङ्गपालगृहादस्मादारम्भः; perhaps read ॰गृहाभ्यर्णादारम्भः.  

[^1730-1]: Thus A; C स समगृह्यत.  

[^1736-1]: Emended with C; A राज्ञोपजी॰.  

[^1737-1]: Emended; A तेषां सन्यव॰.  

[^1737-2]: A1 writes here 3 instead of तिलकम्.  

[^1742-1]: Emended with C; A दीव्यन्तः.  

[^1749-1]: चर्Fया.  

[page 231]  



तस्य प्रहरतः शूलं भिक्षुराश्रितवत्सलः । KRT_8_1757ab  
क्षिप्त्वापहस्तेनावेगात्केशाञ्जग्राह धावितः ॥ KRT_8_1757cd  
प्रजहार कृपाण्या च निर्यत्प्राणे पतिष्यति । KRT_8_1758ab  
तस्मिन्प्राहरतां[^1758-1] भूयस्तौ कुमारियरक्तिकौ ॥ KRT_8_1758cd  
निर्विभागैर्हते तस्मिन्विविधायुधवाहिभिः । KRT_8_1759ab  
विरोधियोधैः संनद्धैस्त्रयो युयुधिरेथ ते ॥ KRT_8_1759cd  
अजायन्त विविक्ताश्च शस्त्रसंत्रासिताहिताः । KRT_8_1760ab  
कोटराजगरापास्तसरघौघा इव द्रुमाः ॥ KRT_8_1760cd  
अशक्नुवन्तस्तान्हन्तुं खड्गशूरादिभिर्द्विषः । KRT_8_1761ab  
अपसृत्य शरासारैस्ततो दूरादवाकिरन् ॥ KRT_8_1761cd  
भिक्षाचरमृगेन्द्रस्य भञ्जतः शरपञ्जरान् । KRT_8_1762ab  
ततो हर्म्यात्खशैर्मुक्ताः पुष्टाः पाषाणवृष्टयः ॥ KRT_8_1762cd  
धावतस्तस्य घोराश्मवृष्टिकुट्टितवर्ष्मणः । KRT_8_1763ab  
निममज्ज यकृत्पिण्डं भञ्जन्पार्श्वे शिलीमुखः ॥ KRT_8_1763cd  
क्रान्त्वा त्रीणि पदान्याशु स पपात दिशन्क्षितेः । KRT_8_1764ab  
ततश्चिरप्ररूढं तु कम्पं विद्विषतां हरन् ॥ KRT_8_1764cd  
कुमारियोपि बाणेन विद्धवङ्क्षणवर्त्मना । KRT_8_1765ab  
व्रणितोप्यपतद्भर्तुः पादोपान्तेपजीवितः[^1765-1] ॥ KRT_8_1765cd  
रक्तिकस्तु[^1766-1] शरेणैव विद्धो मर्माणि विह्वलः । KRT_8_1766ab  
सजीवितोपि निर्जीव इव भूमावुपाविशत् ॥ KRT_8_1766cd  
महाकुलीनैः सहितो हतो भिक्षुरशोभत । KRT_8_1767ab  
वज्रावभुग्नः शिखरी पुष्पितैरिव पादपैः ॥ KRT_8_1767cd  
इयतो राजचक्रस्य मध्ये हर्षनृपात्मनः[^1768-1] । KRT_8_1768ab  
नावमानस्य मानस्य त्वभूद्भिक्षोः[^1768-2] परं पदम् ॥ KRT_8_1768cd  
विधाता नित्यविधुरस्तेनान्तेप्यभिमानितः । KRT_8_1769ab  
अकुण्ठेन ध्रुवं चक्रे गृहीतात्मपराजयः ॥ KRT_8_1769cd  
को वराको महर्द्धीनां सोग्रे पूर्वमहीभृताम् । KRT_8_1770ab  
उदात्तेनान्तकृत्येन[^1770-1] ते त्वस्याग्रे न किंचन ॥ KRT_8_1770cd  
अहोपुरुषिकाग्रस्तैरारोहद्भिर्द्विषद्भटैः । KRT_8_1771ab  
तदवस्थस्तदार्तोपि शस्त्र्यायुद्ध कुमारियः ॥ KRT_8_1771cd  
स्फुरन्योद्धव्यमित्येव स प्रहारावशस्तथा । KRT_8_1772ab  
विज्ञाततत्त्वैररिभिर्वितत्य बहुशो हतः ॥ KRT_8_1772cd  
विपन्नेस्मिन्नलं मूढाः प्रहारैरिति निन्दिताः । KRT_8_1773ab  
खशैः प्रजह्रुर्बहुशो हते भिक्षौ द्विषद्भटाः ॥ KRT_8_1773cd  
अविधेयायुधस्त्रीव्रव्रणवेदनयाधमैः । KRT_8_1774ab  
कैश्चिन्निर्जीवितप्रायो रक्तिकः शस्त्रिभिर्हतः ॥ KRT_8_1774cd  
वयसस्त्रिंशतिं वर्षान्नव मासांश्च भुक्तवान् । KRT_8_1775ab  
स षष्ठाब्दासितज्यैष्ठदशम्यां[^1775-1] नृपतिर्हतः ॥ KRT_8_1775cd  
निदानं विप्लवे दीर्घे सर्वनाशेपि कारणम् । KRT_8_1776ab  
येषां बभूव तेप्येवं तुष्टुवुः सत्त्वविस्मिताः[^1776-1] ॥ KRT_8_1776cd  
नेत्रस्पन्दं भ्रुवोः कम्पं स्मेरास्यत्वं च नामुचत् । KRT_8_1777ab  
सजीवमिव तन्मुण्डं कियतीरपि नालिकाः ॥ KRT_8_1777cd  
एकं व्योम्न्यविशच्चित्रभानुं भूमौ पुनः परम् । KRT_8_1778ab  
तद्देहमप्सरःसङ्गं धराम्बु[^1778-1] च विदज्जडम् ॥ KRT_8_1778cd  
सचिवा विजयक्षेत्रस्थितस्याग्रे महीपतेः । KRT_8_1779ab  
तेषां त्रयाणां मुण्डानि ततोन्येद्युरुपाहरन् ॥ KRT_8_1779cd  
श्रीसुधारत्नदन्त्यश्वशशाङ्कादिप्रकाशने । KRT_8_1780ab  
दृष्टचित्रस्वभावोब्धिर्यथायं पार्थिवस्तथा ॥ KRT_8_1780cd  
तत्र तत्राद्भुतं भावं दर्शयन्भुवनाद्भुतम् । KRT_8_1781ab  
परिच्छेद्यानुभावत्वं न केषामपि गच्छति ॥ युग्मम्॥[^1781-1] KRT_8_1781cd  
नादृप्यन्निहतोसाध्यः पितुर्मे योप्यभूदिति । KRT_8_1782ab  
न जहर्ष विनष्टोयं राजकण्टक इत्यपि ॥ KRT_8_1782cd  
नाकुप्यन्मत्पितुर्मुण्डमेष[^1783-1] भ्रमितवानिति । KRT_8_1783ab  
वीक्ष्य भिक्षोः शिरोव्याजभावौदार्यस्त्वचिन्तयत्[^1783-2] ॥ युग्मम्॥[^1783-2] KRT_8_1783cd  
आकारस्यास्य संभाव्यं सत्त्वं न द्वेषवैकृतम् । KRT_8_1784ab  
वैशद्यं स्फटिकस्येव नार्कालोकोपतप्तता[^1784-1] ॥ KRT_8_1784cd  

[^1758-1]: Emended; A प्रह॰.  

[^1765-1]: Emended; A पादोपान्तो.  

[^1766-1]: Emended with C; A भक्तिकस्तु.  

[^1668-1]: Thus A; C ॰त्मजः.  

[^1668-2]: Perhaps read ॰द्भिक्षुः.  

[^1770-1]: Thus A; R C ॰नात्तकृत्येन.  

17775.  

--1)  

[page 232]  



उत्कर्षात्प्रभृति व्यक्तममुं यावन्महीभुजम् । KRT_8_1785ab  
हा धिक्स्वमृत्युना दृष्टं नेह देहविसर्जनम् ॥ KRT_8_1785cd  
प्रसादवित्ता येप्यासन्पूर्वमस्यौर्वाभुजः । KRT_8_1786ab  
तटस्था इव वीक्षन्ते तेद्य मुण्डावशेषताम् ॥ KRT_8_1786cd  
इति क्षितीशोसामान्यसौजन्योन्तर्विचारयन् । KRT_8_1787ab  
आदिदेश रिपोः शीघ्रं तादृशास्यान्तसत्क्रियाम् ॥ KRT_8_1787cd  
निद्राच्छेदे च निशि च[^1788-1] ध्यायंस्तस्योदयात्ययौ[^1788-2] । KRT_8_1788ab  
भवस्वभाववैचित्र्यं मुहुर्मुहुरचिन्तयत् ॥ KRT_8_1788cd  
अपि वर्षसहस्रेण देशे दायाददुःस्थितिः । KRT_8_1789ab  
नूनं न भविता भूय इति लोकोप्यमन्यत ॥ KRT_8_1789cd  
दग्ध्वा तृणं तनु घनं प्रतनोति शष्पं वृष्टिं सुजत्युपचितोष्म दिनं[^1790-1] प्रदर्श्य । KRT_8_1790ab  
वैचित्र्यसंस्पृशि विधेर्नियमेन कृत्ये न प्रत्ययः क्वचन नञ्चलनिश्चयस्य ॥ KRT_8_1790cd  
कृत्यं निर्वर्त्य विश्रान्त्यै धीरस्यावध्रतो मनः । KRT_8_1791ab  
विधिर्विधत्ते दीर्घान्यकार्यभारसमर्पणम् ॥ KRT_8_1791cd  
आरोढुं प्रथमस्य दीर्घदमनप्रत्तक्लमस्याङ्घ्रिणा[^1792-1] नो संत्ययत एव पादकटको यावद्द्वितीयोखिलः । KRT_8_1792ab  
वाहस्यासनरक्षिणः कलयतो भारावतारात्सुखान्यारोहेण परेण तावदसहाधिष्ठियते पृष्ठभूः ॥ KRT_8_1792cd  
एवमेव क्षपामात्रं राज्ये निःशत्रुतां गते । KRT_8_1793ab  
शोकमूको नृपस्याग्रं प्राविशल्लेखहारकः ॥ KRT_8_1793cd  
पृष्टः सभ्यैः स संभ्रान्तैर्यस्मिन्नेवाह्नि भूपतेः । KRT_8_1794ab  
यातो भिक्षाचरः शान्तिमरातिर्दत्तदुःस्थितिः ॥ KRT_8_1794cd  
भ्रातरौ लोहरगिरौ बद्धौ द्वैमातुरौ पुरा । KRT_8_1795ab  
न्यस्तौ सुस्सलभूपेन यौ तौ सल्हणलोठनौ[^1795-1] ॥ KRT_8_1795cd  
ज्येष्ठे मृते कोट्टभृत्यैः कनिष्ठं लोठनं हठात् । KRT_8_1796ab  
तमिहाद्य त्रियामायामभिषिक्तमभाषत ॥ KRT_8_1796cd  
सुतभ्रातृसुतैर्दृप्तैः राज्यर्हैः सह पञ्चभिः । KRT_8_1797ab  
निर्यातं बन्धनादूचे कोशेषु स तमीश्वरम् ॥ KRT_8_1797cd  
दूयेत मुह्येदाक्रनदेत्प्रसारितभुजः पतेत् । KRT_8_1798ab  
स्वप्याद्विसूत्रो निःस्पन्ददृक्त्वं गच्छेदथ ध्रुवम् ॥ KRT_8_1798cd  
दीर्घदौःस्थशमक्षिप्रमृदूकृतमना नृपः । KRT_8_1799ab  
असौ तत्कालनिपतद्दुर्वार्तावज्रचूर्णितः ॥ KRT_8_1799cd  
इति संभाव्य दिक्पालैरपि साकूतमीक्षितः । KRT_8_1800ab  
नाकाराचारचेष्टाभिः प्रागवस्थां जहौ नृपः ॥ KRT_8_1800cd  
न ह्यनन्याभिभूतेन सर्वतोसह्यवर्तिना । KRT_8_1801ab  
तादृशा वैशसेनान्यः सृष्टपूर्वो हि भूपतिः ॥ KRT_8_1801cd  
पित्रास्य यद्बलान्नष्टं राज्यं भूयः प्रसाधितम् । KRT_8_1802ab  
अनेनापि हताराaति विहितं पैतृकं पदम् ॥ KRT_8_1802cd  
हारितौ दुर्गकोशौ[^1803-1] तौ नष्टनामापि दारकः । KRT_8_1803ab  
दायादशेषो यत्रैको निर्धनो वीतबान्धवः ॥ KRT_8_1803cd  
धनमानान्तकृद्भूरिवर्षान्व्यसनमादधे । KRT_8_1804ab  
उपप्लवप्रिये देशे तत्रैकस्मिन्हतेहिते ॥ KRT_8_1804cd  
मित्रदुर्गार्थसंपन्नाः प्रोद्भूताः षड्विरोधिनः । KRT_8_1805ab  
भिन्नप्रकृतिकं कोशशून्यमेतच्च[^1805-1] मण्डलम् ॥ KRT_8_1805cd  
तादृङ्निकषनिस्तीर्णमाहात्म्यस्य महीपतेः । KRT_8_1806ab  
धैर्येण स्पर्धितुं जाने राघवोपि सलाघवः ॥ KRT_8_1806cd  
प्राप्कोषितं हि साम्राज्यदाने निर्वासने च तम् । KRT_8_1807ab  
तुल्यानुभावमस्मार्षीत्पितैवं गणयन्गुणान् ॥ KRT_8_1807cd  
आहूतस्याभिषेकाय विसृष्टस्य वनाय वा । KRT_8_1808ab  
न मया लक्षितस्तस्य स्वल्पोप्याकारविप्लवः ॥ KRT_8_1808cd  
कान्तेषु काननान्तेषु सकान्तं सानुजं च तम् । KRT_8_1809ab  
भूयः श्रियं प्रतिश्रुत्य स्थातुं सावधि सोभ्यधात् ॥ KRT_8_1809cd  
एकक्षणानुभूतेस्मिन्संघट्टे सुखदुःखयोः । KRT_8_1810ab  
ईदृक्तत्तद्दशाभेदादनयोरन्तरं महत् ॥ KRT_8_1810cd  
नियतं निरुपादानां शक्तिं दर्शयितुं जने । KRT_8_1811ab  
नानोपकरणग्रामं संनद्धोस्याच्छिनद्विधिः ॥ KRT_8_1811cd  

[^1788-1]: च omitted in A; supplemented with C.  

[^1788-2]: Emended with C; A यान्ययौ.  

[^1790-1]: Thus corr. by A1 from ॰तोष्म चिरं.  

[^1792-1]: Emended; A दीर्घमदन॰.  

[^1795-1]: Emended; A सुल्हण॰.  

[^1803-1]: A ॰कोषौ.  

[^1805-1]: Emended; A ॰मेतं च.  

[page 233]  



अत्यद्भुतानि कृत्यानि वस्क्ष्यमाणानि भूपतेः । KRT_8_1812ab  
कोमुष्य बहु मन्येत सामग्र्ये सति संपदाम् ॥ KRT_8_1812cd  
धैर्याब्धिना कार्यशेषं ज्ञातुं राज्ञा सविस्तरम् । KRT_8_1813ab  
पृष्टोथ कोट्टवृत्तान्तमाचख्यौ[^1813-1] लेखहारकः ॥ KRT_8_1813cd  
उत्सृज्य भागिके कोट्टं प्रयाते मण्डलेश्वस्रः । KRT_8_1814ab  
लुप्तोद्योगोभवदुप्तौ प्रेमा संपत्प्रमत्तधीः ॥ KRT_8_1814cd  
मण्डनाभ्यवहारस्त्रीभोगैकाग्रो मदोग्रया । KRT_8_1815ab  
स वृत्त्या भृत्यवैमुख्याधात्र्याभव्यं व्यवाहरत् ॥ KRT_8_1815cd  
कुल्यानुकम्पिना दृष्ट्युत्पाटनादेः[^1816-1] स वारितः । KRT_8_1816ab  
देवेन[^1816-2] नादाद्बद्धानां कांचिद्रक्षाक्षमां क्रियाम् ॥ KRT_8_1816cd  
मायाव्युदयनो नाम कायस्थः स्थूलवाञ्छितः । KRT_8_1817ab  
माञिकश्च प्रतीहारो बद्धमूलस्य मन्त्रिणः ॥ KRT_8_1817cd  
पुत्रो भीमाकरस्येन्दाकरश्चात्रान्तरे समम् । KRT_8_1818ab  
दुध्रुक्षवस्तत्र तत्र वधं प्रेम्णो व्यचिन्तयन्[^1818-1] ॥ KRT_8_1818cd  
अलब्धो हन्तुमप्राप्तावसरैस्तैः कदाचन । KRT_8_1819ab  
कोट्टादट्टालिकां कार्यवशादवरुरोह सः ॥ KRT_8_1819cd  
कश्मीरेभ्यो नृपेणाल्पावशेषप्राणवृत्तिना । KRT_8_1820ab  
प्रैषि शासनमेतादृगिति प्रत्ययसिद्धये ॥ KRT_8_1820cd  
कौट्टौकसामशेषाणां गूढलेखान्विधाय ते । KRT_8_1821ab  
निबद्धसंविदः पूर्वमभिषेच्यस्य भार्यया ॥ KRT_8_1821cd  
दृष्ट्वा दुर्गान्निर्निगडं कृत्वा च निशि लोठनम् । KRT_8_1822ab  
सिंहराजस्वामिविष्णुप्रासादाग्रेभ्यषेचयन्[^1822-1] ॥ तिलकम्॥[^1822-1] KRT_8_1822cd  
शरदाख्या वधूरेका कापि सुस्सलभूपतेः । KRT_8_1823ab  
तत्र स्थिताभवत्क्षुद्रा तेषामनुमतप्रदा ॥ KRT_8_1823cd  
तदार्पितैरयोयन्त्राभञ्जनैरर्गलानि ते । KRT_8_1824ab  
कोशान्निवार्य प्रयाप्तं कोशरत्नादि जह्रिरे ॥ KRT_8_1824cd  
सभृत्यैः सप्तभिस्तत्तत्साहसं सुमहत्कृतम् । KRT_8_1825ab  
दानेन त्याजिताa या सा[^1825-1] चण्डालैः प्रतिकूलता ॥ KRT_8_1825cd  
भेरीतूर्यादिनिर्घोषैर्निर्निद्राः कोट्टवासिनः । KRT_8_1826ab  
कृता राजोचिताकल्पमपश्यन्नथ लोठनम् ॥ KRT_8_1826cd  
अदृष्टपूर्वतादृक्षोदात्तवेषः स विस्मयम् । KRT_8_1827ab  
निन्ये जनान्नृपामात्ययोगो दीपैः प्रकाशितः ॥ KRT_8_1827cd  
प्रेम्णः पार्श्वस्थितस्याभ्यामानयोद्दारकोन्तिकम् । KRT_8_1828ab  
ससैन्यौ स्वभुवश्चर्मपासिकाख्यौ च टक्कुरौ ॥ KRT_8_1828cd  
तदास्थयाहितास्कन्दभङ्गस्तेषामशेषतः । KRT_8_1829ab  
रात्रिशेषश्च चन्द्रांशुस्पर्शपाण्डुरशीर्यत ॥ KRT_8_1829cd  
प्रातः प्रेमाथ दुर्वार्ताश्रवणेनोष्णदारुणः । KRT_8_1830ab  
संताप्यमानश्चेष्णांशुकरौ रोद्धुमुपाययौ ॥ KRT_8_1830cd  
तं प्रतोलीतलप्राप्तं निर्यातैर्वैरिसैनिकैः । KRT_8_1831ab  
पराङ्मुखीकृतं वीक्ष्य चलितोस्म्यन्तिकं प्रभोः ॥ KRT_8_1831cd  
श्रुत्वेति भूभृत्त्वरया लुल्लं लोहरमन्त्रिणम् । KRT_8_1832ab  
विससर्जोदयद्वारपतिमानन्दवर्धनम् ॥ KRT_8_1832cd  
भूमिज्ञौ तौ हि कोट्टस्य विवेदानन्यदेशजौ । KRT_8_1833ab  
सोल्पान्नत्वादिरन्ध्राणां लक्षणाद्ग्रहणक्षमौ ॥ KRT_8_1833cd  
प्रविष्टश्च पुरं दृष्ट्वा प्रीतिदायार्थिभिः शिरः । KRT_8_1834ab  
भ्राम्यमाणं भटैर्भिक्षोराक्षिप्यैतानदाहयत् ॥ KRT_8_1834cd  
राजादेशादसंरुद्धैः स्त्रीभूयिष्टैरसौ जनैः । KRT_8_1835ab  
नप्ता पैतामहे देशे द्यह्यमानोन्वशोच्यत ॥ KRT_8_1835cd  
काले ग्रीष्मोदयोद्रिक्तभानौ सुविषमे नृपः । KRT_8_1836ab  
सिद्धिमश्रद्दधानोपि प्रहिणोति स्म रिल्हणम् ॥ KRT_8_1836cd  
स शौर्यस्वामिभक्त्यर्थनैस्पृह्यादिगुणोज्ज्वलः[^1837-1] । KRT_8_1837ab  
तेन ह्यमोघप्रारम्भः समभावि जिगीषुणा ॥ KRT_8_1837cd  
भवितव्यतया दत्तव्यामोहः प्रेरितोथ वा । KRT_8_1838ab  
शठामात्यैरभूभृत्स व्यक्तायुक्तमन्त्रितः ॥ KRT_8_1838cd  
हीनोर्थदुर्गामाथैर्वैक्लव्यस्य वैरिणः । KRT_8_1839ab  
अनुमेने कृतारब्धीन्भृत्यान्ग्रीष्मोल्बणे क्षणे ॥ KRT_8_1839cd  
उदयः कम्पनाधीशो राज्जोग्रे पर्यशिष्यत । KRT_8_1840ab  
सर्वामात्यः प्रतीहारमन्वगच्छन्पुनः परे ॥ KRT_8_1840cd  

[^1813-1]: A कोट॰.  

[^1816-1]: Emended with C; A दृष्ट्युपात्पट॰.  

[^1816-2]: Emended with C; A देवेनादाद्व॰ with haplography.  

[^1818-1]: Emended; A ॰चिन्तयत्.  

[^1822-1]: ॰षेचयत्.  

[^1822-2]: A1 3.  

[^1825-1]: Emendation doubtful; A ॰तायामा.  

[^1837-1]: Emended with C; A चौर्य॰.  

[page 234]  



राजात्मजहयारोहडामरामात्यमिश्रया । KRT_8_1841ab  
दैर्घ्यं तत्सेनयावापि सर्वसामग्र्युदग्रया[^1841-1] ॥ KRT_8_1841cd  
सवेष्टयन्नट्टलिकानिविष्टकटको दिशः । KRT_8_1842ab  
संग्रहीतुं प्रववृते सर्वोपायैर्रोधिनः ॥ KRT_8_1842cd  
लुल्लादयः फुल्लपुरे कोट्टोपान्ताश्रये स्थिताः । KRT_8_1843ab  
भयभेदाहवव्यग्रान्प्रकम्पमनयन्रिपून् ॥ KRT_8_1843cd  
तुस्सलक्ष्मापतिर्बद्धे[^1844-1] लोठने तत्सुतामदात् । KRT_8_1844ab  
यस्य्मै प्राप्पद्मलेखाख्यां बहुस्थलधराभुजे ॥ KRT_8_1844cd  
साहायकाय प्राप्तस्य तस्य सैन्यैर्द्विषच्चमूः । KRT_8_1845ab  
शूराभिधस्य युद्धेषु प्रत्यग्राहि प्रतिक्षणम् ॥ KRT_8_1845cd  
तेषूपरुद्धराष्ट्रेषु भयदोलायमानधीः । KRT_8_1846ab  
अङ्गीचक्रे नरपतेर्नतिं दण्डं च लोठनः ॥ KRT_8_1846cd  
एतावत्सिद्धमफलारब्धीनामत्र दुःसहे । KRT_8_1847ab  
काले व्यावृत्तिरस्माकमुचितास्मिन्नलाघवा[^1847-1] ॥ KRT_8_1847cd  
शारदारम्भसुभगे क्रमात्काले बलोर्जिताः । KRT_8_1848ab  
अथारब्धिं विदास्यामः सर्वारम्भेण शोभनाम् ॥ KRT_8_1848cd  
इत्यन्वहं[^1849-1] लक्ष्मकेण प्रहितं नादधे नृपः । KRT_8_1849ab  
अन्ये च मन्त्रिणो मन्त्रं शाद्यादभर्य्णवर्तिनः ॥ तिलकम्[^1849-2] KRT_8_1849cd  
सर्वाधिकार्युदयनः प्रतिश्तुत्य धनं बहु । KRT_8_1850ab  
साहायकार्थमानिन्ये सोमपालमपि प्रभोः ॥ KRT_8_1850cd  
अपाङ्क्तेयः स संबन्धबद्धोपि धनलुब्धधीः । KRT_8_1851ab  
द्रुह्यति स्म महाव्यापन्निमग्नाय महीभुजे ॥ KRT_8_1851cd  
बह्वर्थदो लोठनश्चेत्किं मे संबन्ध्यपेक्षया । KRT_8_1852ab  
अन्यथा भवतामस्मीत्यन्यान्वक्ष्यामि[^1852-1] कैतवात् ॥ KRT_8_1852cd  
दम्भमित्यभिसंधाय सोमपालोभ्य्तुपाययौ । KRT_8_1853ab  
समर्थने हेतुरासीत्सुज्जेर्व्याजे कियानपि ॥ युग्मम्॥[^1853-1] KRT_8_1853cd  
स हि भिक्षाचरौन्मुख्यान्निवार्यानायितो यदा । KRT_8_1854ab  
सोमपालमुखेनोर्वीभुजा राजविसर्जितः ॥ KRT_8_1854cd  
दूतः प्रार्थयमानस्य तस्यार्थान्प्राक्प्रतिश्रुतान्[^1855-1] । KRT_8_1855ab  
ऋणिकस्योत्तमार्णेभ्यः प्रदातुमनुबध्नतः ॥ KRT_8_1855cd  
तदा भिक्षाचरं जानन्हतकल्पमनेन नः । KRT_8_1856ab  
व्यसनप्रशमे कोर्थ इत्यवज्ञां प्रकाशयन् ॥ KRT_8_1856cd  
मदेन न ददौ किंचित्सोथ भिक्षाचरं हतम् । KRT_8_1857ab  
श्रुत्वा निरुपयोगं स्वं राज्ञो ज्ञात्वा सशोकताम् ॥ KRT_8_1857cd  
यावदेकाहमभजल्लोहरव्यसने भयम् । KRT_8_1858ab  
तावन्निशम्य संप्राप्तोत्सेको भूयोपि मन्युभाक् ॥ KRT_8_1858cd  
लोठनं बद्धसंधिं वः करिष्यामीति भूभुजः । KRT_8_1859ab  
उक्त्वा दूतं लोठनेन दापयिष्यामि काञ्चनम् । KRT_8_1859cd  
युष्मभ्यं कथयित्वेति सोमपालं चिकीर्षितुम् । KRT_8_1860ab  
बलितामबलत्वं च सर्वेषां स्वार्थसिद्धये ॥ KRT_8_1860cd  
समं सोमेन तत्सैन्यमध्यप्रस्थित्यलक्षितैः[^1861-1] । KRT_8_1861ab  
मितैरनुगतो भृत्यैर्वोरमूलकमासदत् ॥ कुलकम्॥ KRT_8_1861cd  
यद्वानौचित्यदुष्पांसुवर्षदूषितकीर्तिना । KRT_8_1862ab  
भोगलुब्धतया तेन हता विततसत्त्वता ॥ KRT_8_1862cd  
तुषारशर्कराशुक्लजलपानाददुर्जरम् । KRT_8_1863ab  
त्यक्तुं भोज्यं मृदु स्निग्धं काश्मीरं न शशाक सः ॥ KRT_8_1863cd  
सतुषं शुष्कसक्त्वादि बहिर्भोक्तुमपारयन् । KRT_8_1864ab  
यैस्तैरुपायैः कश्मीरान्प्रविविक्षुरतोभवत् ॥ KRT_8_1864cd  
काश्मीरकाः कार्यशेषमदृष्ट्वा ग्रीष्मशोषिताः । KRT_8_1865ab  
आकर्ण्य च तदापातमाकुलत्वमशिश्रियन्[^1865-1] ॥ KRT_8_1865cd  
भुञ्जानैर्भृष्टमांसानि पिबद्भिः[^1866-1] पुष्पगन्धि च । KRT_8_1866ab  
प्रतीहाराग्रतो हारि मार्द्वीकं लघु शीतलम् ॥ KRT_8_1866cd  
आनेष्यामो जवात्सुज्जिमाकृष्य श्मश्रु संयुगे । KRT_8_1867ab  
इत्थं विकत्थनैस्तैस्तैराहोपुरुषिकाः कृताः ॥ KRT_8_1867cd  
काश्मीरकैर्मितैर्युक्तं खशैः सैन्धवकैरपि । KRT_8_1868ab  
अभिषेणयितुं शेकुर्न तेत्युद्यमिनोपि[^1868-1] तम् ॥ KRT_8_1868cd  
भ्रातृव्याय च मुख्याय भूभुजां च करार्पणम् । KRT_8_1869ab  
विदध्यां जयसिंहाय वरमित्यभिमानिनाम् ॥ KRT_8_1869cd  

[^1841-1]: Emended with C; A सर्वे.  

[^1842-1]: Emended; A सर्वोपायवि॰.  

[^1844-1]: Emended; A ॰र्बद्धो.  

[^1847-1]: Emended; A ॰लाघव; C ॰लाघवः.  

[^1849-1]: Emended; A प्रत्य॰.  

[^1849-2]: Emended with C; A ॰स्मीत्यान्व॰, with haplography.  

[^1853-1]: A1 2.  

[^1855-1]: Emended; A ॰मानस्यार्थान्प्रा॰, omitting two aksharas; C ॰मानस्य तानर्थान्प्र॰.  

[^1861-1]: Emended; A ॰मन्यप्र॰.  

[^1865-1]: Emended; A ॰शिश्रियन्.  

[^1866-1]: A पिबद्भिः.  

[^1868-1]: Emended; A तेप्युद्य॰.  

[page 235]  



बह्वर्थमर्थ्यमानेन लोठनेन तिरस्कृतः । KRT_8_1870ab  
सोमपालः प्रियं किम्चिद्राजपक्षे न्यदर्शयत् ॥ KRT_8_1870cd  
मयि श्वशुरसैन्यानां व्यग्राणां वैरिविग्रहे । KRT_8_1871ab  
सज्जे हिताय त्वं रन्ध्रमन्विष्यसि किमाश्रितः ॥ KRT_8_1871cd  
इति निर्भर्त्सितस्तेन सुज्जिः स्वाहंक्रियोचितः । KRT_8_1872ab  
सर्वानुल्लङ्घ्य संनद्धो राजसैन्यग्रहेभवत् ॥ KRT_8_1872cd  
जरठाषाढसंजातशीतज्वरमहाभयः[^1873-1] । KRT_8_1873ab  
वरूथिनीमथोत्थाप्य विदद्रौ निशि लक्ष्मकः ॥ KRT_8_1873cd  
विसृष्टदूताः कटकं नष्टं वक्तुं प्रभोर्द्रुतम् । KRT_8_1874ab  
केचिदन्वसरन्सुज्जिं सैनिकास्ते जिघांसवः ॥ KRT_8_1874cd  
पारेणैकेन भूपालसैन्यमन्येन वैरिणः । KRT_8_1875ab  
वर्त्मनः श्वभ्रदुर्गस्य तुल्यमेव प्रतस्थिरे ॥ KRT_8_1875cd  
शारम्बरपथं वैरिवश्यम् त्यक्त्वा प्रियासवः । KRT_8_1876ab  
स्वोर्वीं कालेनकाख्येन[^1876-1] संकटेन तदन्तिके ॥ KRT_8_1876cd  
तस्मिन्नहन्यस्खलिता वनिकावासनामानि । KRT_8_1877ab  
ग्रामे सैन्या न्यविक्षन्त[^1877-1] लोकैरुच्चावचैः समम् ॥ युग्मम्॥[^1877-2] KRT_8_1877cd  
अनुप्रस्थायिनोभ्यर्णग्रामकेषपि बुबुडुः । KRT_8_1878ab  
भुक्त्वा पीत्वाथ ते निन्युर्निशार्धमकुतोभयाः ॥ KRT_8_1878cd  
अथापातं विद्विषद्भिः स्वस्य श्रावयितुं द्रुतम् । KRT_8_1879ab  
क्षोभभृत्सुज्जिरभ्येत्य तूर्यघोषमकारयत् ॥ KRT_8_1879cd  
क्षणदाशेष एवाशु पलायां चक्रिरे ततः । KRT_8_1880ab  
तैस्तैः शैलपथैः सेना निरवष्टम्भनायकाः ॥ KRT_8_1880cd  
चित्राम्बराणि मुष्णद्भिः प्राह्णेत्यज्यन्त मन्त्रिणः । KRT_8_1881ab  
भूप्रकम्पैर्गण्डशैला नानाधातुद्रवैरिव[^1881-1] ॥ KRT_8_1881cd  
लुण्ट्यमानाश्चमूस्त्रातुं नादधे कश्चिदायुधम् । KRT_8_1882ab  
तदा तु येन वा तेन स्वात्मना नान्यस्तु[^1882-1] रक्षितः ॥ KRT_8_1882cd  
उत्प्लुत्य लङ्घयन्तोद्रीन्केपि शोणाधरांशुकाः । KRT_8_1883ab  
रक्तस्फिजो गतौ प्रापुर्मर्कटा इव पाटवम् ॥ KRT_8_1883cd  
केप्यम्बरपरित्यागविकचद्गौरविग्रहाः । KRT_8_1884ab  
हरितालशिलाखण्डा इव वातेरिता ययुः ॥ KRT_8_1884cd  
शूलवेणुवनाकीर्णैः शैलैरकृशविग्रहाः । KRT_8_1885ab  
केपि श्वासोत्थपूत्काराः करिपोता इवाव्रजन् ॥ KRT_8_1885cd  
किं नामोदीरणैर्मन्त्री स नासीत्तत्र कश्चन । KRT_8_1886ab  
तिरश्चेव[^1886-1] विपर्यस्तधैर्यैर्येन पलायितम् ॥ KRT_8_1886cd  
भृत्यस्कन्धाधिरूढोथ[^1887-1] गच्छन्मूढः प्रधावितुम्[^1887-2] । KRT_8_1887ab  
प्रतीहारो द्विषद्योधैर्दूरात्कैश्चिद्व्यलोक्यत ॥ KRT_8_1887cd  
निरंशुकः स सूर्यांशुकचत्केयूरकुण्डलः । KRT_8_1888ab  
प्रतिज्ञायानुसस्रे तैः सर्वप्राणप्रधावितैः ॥ KRT_8_1888cd  
अश्माहतेन भृत्येन त्यक्तः स्कन्धाद्दृषत्क्षतः । KRT_8_1889ab  
स निस्पन्दवपुस्तिष्ठंस्तैरग्राहि महाजवैः ॥ KRT_8_1889cd  
नवबन्धनशोकार्तशारिकाकृशविग्रहः[^1890-1] । KRT_8_1890ab  
स --ल्गलिरिव[^1890-2] व्यञ्जद्द्विषः[^1890-3] संकुचितेक्षणः ॥ KRT_8_1890cd  
बद्धस्य मे मानधनप्रहर्तुर्वैशसान्तरम् । KRT_8_1891ab  
इतोधिकं ध्रुवं सुज्जिर्विदध्यादिति चिन्तयन् ॥ KRT_8_1891cd  
स्कन्धेधिरोप्य निःशेषीकृतप्रावारभूषणः । KRT_8_1892ab  
नदद्भिः सोपहासं तैः सुज्जेरग्रं व्यनीयत ॥ तिलकम्॥[^1892-1] KRT_8_1892cd  
प्रच्छाद्य सत्त्ववान्वक्रं सोंशुकेनैष निर्चितः । KRT_8_1893ab  
बृहद्राज इवेत्युक्त्वा तस्मै स्वान्यंशुकान्यदात् ॥ KRT_8_1893cd  
प्रावारिताम्बरं कृत्वा हयारूढं च तं पुनः । KRT_8_1894ab  
धैर्येणायोजयत्स्निग्धैर्वचोभिः परिसान्त्वयन् ॥ KRT_8_1894cd  
निर्लुण्ठिततुरंगासिकोशैः परिवृतः खशैः । KRT_8_1895ab  
ततो गृहीत्वा तं श्रीमान्सोमपालान्तिकं ययौ ॥ KRT_8_1895cd  
इमा व्योमाङ्गनाक्रीडत्तडित्तरलविभ्रमाः । KRT_8_1896ab  
भाग्यमेवानुयायिन्यः स्थायिन्यः कस्य संपदः ॥ KRT_8_1896cd  
आराधनधिया स्वैरं यस्याग्रेभोजि भृत्यवत् । KRT_8_1897ab  
गात्राणि कुङ्कुमालेपैरुपाचर्यन्त[^1897-1] च स्वयम् ॥ KRT_8_1897cd  

[^1873-1]: Emended; A जरढा॰.  

[^1876-1]: नका written by A3 in space left by A1.  

[^1877-1]: Emended; A न्यविक्ष्यन्त.  

[^1877-2]: 2.  

[^1881-1]: Emended with C; A नानातुधातु॰.  

[^1882-1]: Conjectural reading; A स्वत्मनान्यस्तु.  

[^1883-1]: Emended; A तिरश्चेर्य.  

[^1887-1]: A ॰स्कन्दा॰.  

[^1887-2]: Thus corr. by A1 from प्रधायितुम्.  

[^1890-1]: A ॰कृषवि॰.  

[^1890-2]: Thus A without indicating the lacuna; parhaps read गल्गलिरिव.  

[^1890-2]: Thus A1. apparently corr. from व्यञ्जन्मिषः; doubtful.  

[^1897-1]: Emended with C; A ॰रुपचर्यन्त.  

[page 236]  



सोमपालादिभिः प्रह्वैः स मासैरेव पञ्चषैः । KRT_8_1898ab  
तेषामग्रे तथाभूतस्तिष्ठंल्लोकैर्व्यभाव्यत ॥ KRT_8_1898cd  
लुल्लोपि पलितश्वेतोपान्तश्यामाननः परैः । KRT_8_1899ab  
वनौका इव बद्धोभूच्छोकमूको वनान्तरे ॥ KRT_8_1899cd  
अर्पितं सुज्जिना सोमपालः स्वीकृत्य लक्ष्मकम् । KRT_8_1900ab  
आनन्गृहीतान्कश्मीरान्निजराष्ट्रं न्यवर्तत ॥ KRT_8_1900cd  
लोठनस्यान्तिकादेत्य स शूरैर्माञिकादिभिः । KRT_8_1901ab  
प्रतिश्रुत्य प्रभूतार्थैः प्रतीहारमयाच्यत ॥ KRT_8_1901cd  
कश्मीरा हि प्रतीहारशिक्षापक्षानुयायिभिः । KRT_8_1902ab  
तदा न कैरमन्यन्त संप्राप्या डामराण्डजैः ॥ KRT_8_1902cd  
लुब्धेनापि[^1903-1] प्रतीहारायत्तं राष्ट्रं जिघृक्षुणा । KRT_8_1903ab  
भूरि चादित्सुना वित्तं राज्ञोकारि न तेन तत् ॥ KRT_8_1903cd  
भग्नमानेष्वमात्येषु प्राप्तेषु नगरं नृपः । KRT_8_1904ab  
हारिते च प्रतीहारे न धैर्यात्पर्यहीयत ॥ KRT_8_1904cd  
यैः सैन्यसारैर्द्वैराज्यं पुरा भिक्षाचरोकरोत् । KRT_8_1905ab  
यैश्चाप्युत्कुपिते राष्ट्रे वृत्त्यावर्तिष्ट सुस्सलः ॥ KRT_8_1905cd  
भूभृता संगृहीतानां शीतज्वररुजा ततः । KRT_8_1906ab  
तेषां दश सहस्राणि योधानां निधनं ययुः ॥ KRT_8_1906cd  
विरराम तदा देशे न मुहूर्तमपि क्वचित् । KRT_8_1907ab  
बान्धवाक्रन्दतुमुलं प्रेतवाद्यमहर्निशम् ॥ KRT_8_1907cd  
वोरघर्मघृणिश्रान्ताशेषव्यवहृतिस्थितिः । KRT_8_1908ab  
सोनुत्साहहतः कालो नष्टराज्य इवाभवत् ॥ KRT_8_1908cd  
नानादिगन्तरायातैः प्राप्तैः काश्मीरकैरपि । KRT_8_1909ab  
लोहरेथ प्रवृद्धर्द्धि राजद्वारमजायत ॥ KRT_8_1909cd  
काकतालीयसंप्राप्तलोकोत्तरनृपश्रियः । KRT_8_1910ab  
अकुण्ठा लोठनस्यासीत्स्फूर्तिर्वित्तपतेरिव ॥ KRT_8_1910cd  
तस्याकारपरिक्लेशवैशसाभिन्नवृत्तयः । KRT_8_1911ab  
भोगेष्वबाह्या भ्रातृव्यभृत्यपुत्रादयोभवन् ॥ KRT_8_1911cd  
नास्थानवर्षी स्थाने वा बद्धमुष्टिर्विभूतिमान् । KRT_8_1912ab  
स वयःपाकनिष्कर्मव्यवहारो व्यभाव्यत ॥ KRT_8_1912cd  
छाया निरङ्कुशगतिः स्वयमातपस्तु छायान्वितः शतश एव निजप्रसङ्गम् । KRT_8_1913ab  
दुःखं सुखेन पृथगेवमनन्तदुःखानुवेधविधुरा तु सुखस्य वृत्तिः । KRT_8_1913cd  
तादृगभ्युदयावाप्तेर्मारे न्यूनेधिके गते । KRT_8_1914ab  
एकसूनोः सुतो दिल्हो लोठनस्य व्यपद्यत ॥ KRT_8_1914cd  
तमेकपुत्रा शोचन्ती शोकशङ्कुहताशया । KRT_8_1915ab  
ततः प्रपेदे प्रलयं मल्ला लोठनवल्लभा ॥ KRT_8_1915cd  
पत्न्यामभिन्नभावायां गुणज्येष्ठे तथात्मजे । KRT_8_1916ab  
विपन्ने स तथा लक्ष्म्या न कृत्यं किंचिदैक्षत ॥ KRT_8_1916cd  
निःस्नेहत्वस्य भूपालसुलभस्य विजृम्भितम् । KRT_8_1917ab  
मोहनी वा श्रियः शक्तिर्यदज्ञासीत्पुनः सुखम् ॥ KRT_8_1917cd  
अकारयन्निर्धनोपि तथा बृद्धस्य कालवित् । KRT_8_1918ab  
लक्षैः षट्त्रिंशता मोक्षं लक्ष्मकस्य क्ष्मापतिः ॥ KRT_8_1918cd  
दिष्टवृद्धिपरिक्षिप्तपुष्पवृष्टौ जनैः पथि । KRT_8_1919ab  
तस्मिन्प्राप्ते न कोज्ञासीद्राज्ञा प्रत्याहतां श्रियम् ॥ KRT_8_1919cd  
स लक्ष्मीमहिमक्षिप्रविस्मृताभिभवप्रथः । KRT_8_1920ab  
प्रभवन्पुनरेवासीन्निग्रहानुग्रहक्षमः ॥ KRT_8_1920cd  
धनप्रलोभनिर्नष्टसर्वावष्टम्भपाटवः[^1921-1] । KRT_8_1921ab  
सुज्जिः साचिव्यमव्याजं भेजे लोठनभूपतेः ॥ KRT_8_1921cd  
दत्तवान्भागिकसुतामविश्वासमपाहरत् । KRT_8_1922ab  
स तस्याद्यप्रियापायदुःस्थितिव्यथया समम् ॥ KRT_8_1922cd  
अभर्थ्य पार्थिवं पद्मरथं चानीतवान्कृती । KRT_8_1923ab  
तस्य सोमलदेव्याख्यामुद्वाहाय तदात्मजाम् ॥ KRT_8_1923cd  
एवं प्रधानसंबन्धैर्बद्धमूलं विधाय तम् । KRT_8_1924ab  
सोव्याहतस्य साचिव्यग्रहस्यानृण्यमाययौ ॥ KRT_8_1924cd  
अचिन्तयच्च कश्मीरप्रवेशं डामरादिभिः । KRT_8_1925ab  
बहुशः प्रार्थ्यमानेन प्रेरितो नवभूभुजा ॥ KRT_8_1925cd  
इत्थंभूतं कृतैक्यं च समं सीमान्तभूमिपैः । KRT_8_1926ab  
अथ छलयितुं शत्रुं नीतिं प्रायुङ्क्त सौस्सलिः ॥ KRT_8_1926cd  

[^1903-1]: Emended, A लब्धेन.  

[^1925-1]: य omitted in A; supplied with C.  

[page 237]  



तत्रोदयद्वारपतिस्तस्यारम्भे गभीरधीः । KRT_8_1927ab  
अलुप्तसत्त्वः स्तुत्यत्वं सारेतरविदामगात् ॥ KRT_8_1927cd  
तत्रत्यः स हि निर्नष्टसर्वस्वोप्यर्थितोहितैः । KRT_8_1928ab  
दानमानादिभिः स्वामिकृत्ये नित्योदितोभवत्[^1928-1] ॥ KRT_8_1928cd  
वनप्रस्थाभिधे स्थाने लोहरादूरगे स्थितः । KRT_8_1929ab  
अखिन्नोच्छिन्नसंग्रामैर्भेदं निन्ये द्विषद्बलम् ॥ KRT_8_1929cd  
कटाक्षिताभिप्रायेस्मिन्मिथ्या तथ्येन वा दधुः । KRT_8_1930ab  
भयं लोठनभूपालान्माञिकेन्दारकादयः[^1930-1] ॥ KRT_8_1930cd  
हन्तव्यांश्चाक्रिकानस्मान्सुज्जौ न्यस्ताशयो नृपः । KRT_8_1931ab  
वेत्ति तत्प्रेरणेनासौ तदाशङ्किषतेति ते ॥ KRT_8_1931cd  
संजातं सहजाख्यायां राज्ञ्यां सुस्सलभूपतेः । KRT_8_1932ab  
कुर्मो मल्लार्जुनं भूपं लोहरेस्मिन्हिताय वः ॥ KRT_8_1932cd  
तत्प्रेमाणमिवाकस्मादभिसंधत्त[^1933-1] लोठनम् । KRT_8_1933ab  
संदिदेशाथ तान्धीमाञ्जयसिंहो महीपतिः ॥ KRT_8_1933cd  
व्याजेन राज्ञा संदिष्टं तत्कोट्टं स्त्रीचिकीर्षुणा । KRT_8_1934ab  
प्रतिश्रुतमविश्वस्तैस्तस्मिंस्तैश्च तथैव तत् ॥ KRT_8_1934cd  
मल्लार्जुनं लोठनोथ ज्ञात्वा प्रारब्धचाक्रिकम् । KRT_8_1935ab  
तदाद्यान्भ्रातृसूनूंस्तांश्चाक्रिकानप्यबन्धयत् ॥ KRT_8_1935cd  
अवरुद्धातनूजेन[^1936-1] शङ्कां सौस्सलिना भजन् । KRT_8_1936ab  
परं विग्रहराजेन प्रातिहार्यमजिग्रहत् ॥ KRT_8_1936cd  
राजा व्याजात्पितृव्येण बद्धसंधिरुपायवित् । KRT_8_1937ab  
तत्वरे हारितं राज्यं तैस्तैः स्वीकर्तुमुद्यमैः ॥ KRT_8_1937cd  
विसृज्य शूरं निष्कम्पराज्यः सुज्जेः परिश्रमात् । KRT_8_1938ab  
मासान्कांश्चिदसंक्षोभो वृत्त्यावर्तिष्ट लोठनः ॥ KRT_8_1938cd  
सुज्जिः पद्मरथापत्यं प्राक्कन्यामानिनाय याम् । KRT_8_1939ab  
अनूढाया विवाहाय तस्या[^1939-1] मातरमागताम् ॥ KRT_8_1939cd  
आकर्ण्य तेजलादीनां[^1940-1] प्रसङ्गेस्मिन्सगौरवाम् । KRT_8_1940ab  
सामात्यो[^1940-2] दर्पितपुरं कृतप्रत्युद्गतो ययौ ॥ KRT_8_1940cd  
माञिकाद्यैरथ प्राप्तरन्ध्रैर्गत्य बन्धनात् । KRT_8_1941ab  
मल्लार्जुनः कोट्टराज्ये[^1941-1] संहतैरभ्यषिच्यत ॥ KRT_8_1941cd  
ठक्कुरैः प्राग्वदानीतैः प्रतोलीतलमागतान् । KRT_8_1942ab  
भृत्यांस्ते सिंहभूभर्तुः प्रविविक्षून्न्यवारयन्[^1942-1] ॥ KRT_8_1942cd  
षष्ठेब्न्दे लोठनः शुक्लत्रयोदश्यां स फाल्गुने[^1943-1] । KRT_8_1943ab  
यथ्जायुज्यत राज्येन तथैवाशु व्ययुज्यत ॥ KRT_8_1943cd  
अनूढां कन्यकां मूढः संपदं चाव्ययीकृताम् । KRT_8_1944ab  
प्राप्तां परस्य भोग्यत्वं भाग्यहीनः शुशोच सः ॥ KRT_8_1944cd  
अटित्वाट्टालिकादिभ्यो देशेभ्यो नष्टशक्तिना । KRT_8_1945ab  
तेन सुज्जिबलात्कोशशेषः कश्चिदवाप्यत ॥ KRT_8_1945cd  
पूर्वाहूतान्सिंहभूभृद्भृत्यान्न्यक्कृत्य माञिकः । KRT_8_1946ab  
निनायाप्रतिमल्लत्वं मल्लार्जुनमहीभुजम् ॥ KRT_8_1946cd  
तेनातिव्ययिना नव्यवयसा भूभुजा कृतम् । KRT_8_1947ab  
मौक्तिकैः पूगविच्छेदे ताम्बूलार्पणमेकदा ॥ KRT_8_1947cd  
वर्षतो विषयौत्सुक्याद्घाटकं कुट्टनादिषु । KRT_8_1948ab  
त्यागित्वं तस्य तत्त्वज्ञैः सदोषमुदधोष्यत ॥ KRT_8_1948cd  
प्रजोपतापोपचितः कोशः सुस्सलभूपतेः । KRT_8_1949ab  
तेनातिव्ययिना स्वैरमनुरूपव्ययः कृतः ॥ KRT_8_1949cd  
गणिकाचारणद्रोग्धृविटचेटादिपेटकम् । KRT_8_1950ab  
साधून्विधूय सोपुष्णाद्दर्पोष्णः[^1950-1] कुर्मतिर्यतः[^1950-2] ॥ KRT_8_1950cd  
सपत्नसादहितदाद्यादि वा वह्निसाद्भवेत् । KRT_8_1951ab  
द्रविणं क्षोणिपालानां जनतोपद्रवार्जितम् ॥ KRT_8_1951cd  
प्रजापीडनजं वित्तं जयपीडमहीभुजः । KRT_8_1952ab  
दास्याः पुत्रैरुत्पलाद्यैर्विलुप्तं नप्तुरन्तकैः[^1952-1] ॥ KRT_8_1952cd  
लोकसंक्लेशनोद्भूतः कोशः शंकरवर्मणः । KRT_8_1953ab  
प्रभाकरादिभिः स्वैरं जायाजारैरभुज्यत ॥ KRT_8_1953cd  

[^1928-1]: Thus A; perhaps read नित्योद्यतो॰.  

[^1930-1]: Thus corr. by A1 from ॰केन्दाकादयः. Perhaps read ॰केन्दाकरा॰; cf. viii. 1818.  

[^1933-1]: Emended with C; A ॰सन्धात्त.  

[^1936-1]: Emended; A सामान्यो.  

[^1941-1]: Emended; A कोष्ठराज्ये.  

[^1942-1]: Emended A ॰वारयत्.  

[^1943-1]: A फाल्गुणे.  

1945  

--1) Thus A1; A2 ॰त्याटिल्लिकां; cf. viii. 581.  

[^1950-1]: Thus A1 in margin; in text ॰ष्णाद्घर्मोष्णः.  

[^1950-2]: Thus corr. by A1 from कुपति॰.  

[^1952-1]: Emended with C; A1 नप्तरक्तकैः; the reading नप्तृनर्तकैः, given by A2 in margin, has been struck out.  

[page 238]  



अनङ्गवशगाः पङ्गोरङ्गना वृजिनार्जितम् । KRT_8_1954ab  
ददुः सुगन्धादित्याय धनं संभोगभागिने ॥ KRT_8_1954cd  
राज्ञो यशस्करस्यार्थान्व्ययीचक्रेतिसंचितान् । KRT_8_1955ab  
अङ्गनानङ्गवैवश्यादालिङितजनंगमा ॥ KRT_8_1955cd  
पूर्वराजार्जितं पार्वगुप्तिः प्राप्य धनं मृतः । KRT_8_1956ab  
दाता जायौपपत्येन तुङ्गादीनामजायत ॥ KRT_8_1956cd  
संग्रामराजः श्रीलेखामुखाब्जमधुपैर्धनी । KRT_8_1957ab  
मुषितो व्यड्डसूहाद्यैर्निविडोपार्जनस्पृहः ॥ KRT_8_1957cd  
अप्रत्यवेक्षाक्षपितप्रजस्य जगदूर्जिता । KRT_8_1958ab  
अन्तेनन्तमहीभर्तुर्विभूतिर्भस्मसादभूत् ॥ KRT_8_1958cd  
पुत्रेणापात्रसान्नार्या जारसात्तरसा कृतः । KRT_8_1959ab  
कुकलाकौशलोद्भूतः कोशः[^1959-1] कलशभूपतेः ॥ KRT_8_1959cd  
सह गेहैः समं स्त्रीभिः सत्रा पुत्रैरभूद्धनम् । KRT_8_1960ab  
अश्रान्तार्जनतर्षस्य हर्षदेवस्य वह्निसात् ॥ KRT_8_1960cd  
चन्द्रापीडोच्चलावन्तिवर्माद्यैर्धर्मनिष्ठुरैः । KRT_8_1961ab  
निष्ठा न्याय्यस्य कोशस्य नावाप्यनुचिता क्वचित् ॥ KRT_8_1961cd  
चौरचाक्रिकसीमान्तभूभृद्वेश्याविटादयः । KRT_8_1962ab  
लुण्ढिं प्रारेभिरे पुष्टां नवे मल्लार्जुनोदये ॥ KRT_8_1962cd  
वञ्चयित्वाप्यसीन्भूभृत्ताम्यन्विघटितेप्सितः । KRT_8_1963ab  
अथ चित्ररथं तूर्णमास्कन्दाय व्यसर्जयत् ॥ KRT_8_1963cd  
द्वारपादाग्रयोस्तुल्याधिकारेण प्रवर्धितः । KRT_8_1964ab  
सोनन्तसामन्तयुतः पदं फुल्लपुरे व्यधात् ॥ KRT_8_1964cd  
उत्सेहिरे न वितता अपि दुर्गसमाश्रयात् । KRT_8_1965ab  
मल्लार्जुनचमूर्जन्ये जेतुं तदनुजीविनः ॥ KRT_8_1965cd  
भेदाय कोट्टमारूढस्तद्भृत्यो राजसंमतः । KRT_8_1966ab  
मल्लार्जुनानुगै रात्रौ हतः संवर्धनाभिधः ॥ KRT_8_1966cd  
युद्धासाध्येपि तिष्ठन्तः कोट्टे भयविधेयताम् । KRT_8_1967ab  
कोष्ठेश्वरेन्वगायाते तत्रामित्राः प्रपेदिरे ॥ KRT_8_1967cd  
प्रतिश्रुतकरो बद्धसंधिः स व्यसृजततः । KRT_8_1968ab  
सभाजनाय जननीं तेषां मल्लार्जुनोन्तिकम् ॥ KRT_8_1968cd  
सा वैधव्यविविक्तेन[^1969-1] वेषेणैश्वर्यशोभिना[^1969-2] । KRT_8_1969ab  
कोष्ठेश्वरादीन्सोत्कण्ठाश्चक्रे चपलचेतसः ॥ KRT_8_1969cd  
तस्यां गृहीतविस्रम्भं व्यावृत्तायां तदान्तिकात् । KRT_8_1970ab  
द्वारेशाय ददावूरीकृतं मल्लार्जुनः करम् ॥ KRT_8_1970cd  
आकृष्टो राजजननीचक्षूरागेण कोष्ठकः । KRT_8_1971ab  
दिदृक्षाकपटात्कोट्टमारुरोह मितानुगः ॥ KRT_8_1971cd  
अवरूढेन[^1972-1] सहितस्तेन चित्ररथस्ततः । KRT_8_1972ab  
संभूतप्राभृतो भूमिभर्तुः सविधमाययौ ॥ KRT_8_1972cd  
राजा तु संमन्त्र्य ततः प्रायुङ्क्ताहृतिशालिना । KRT_8_1973ab  
उअदयद्वारपतिना नीतिं जेतुमरीन्पुनः ॥ KRT_8_1973cd  
वीतास्कन्दो लोठनेपि गते पद्मरथान्तिकम् । KRT_8_1974ab  
लेभेभिनवभूपालः किंचित्पादप्रसारिकाम् ॥ KRT_8_1974cd  
उदूढवान्सोमलाख्यां तां पद्मरथकन्यकाम् । KRT_8_1975ab  
उपयेमे धृतायामो नागपालात्मजामपि ॥ KRT_8_1975cd  
तस्मादहंक्रियामूढ्जाल्लेभिरे गूढकैतवाः । KRT_8_1976ab  
भूभुजः सोमपालाद्या भृत्यभावेन वेतनम् ॥ KRT_8_1976cd  
कविगायनजल्पाकयोधचारणचेष्टितैः । KRT_8_1977ab  
बहवो मुमुषुर्धूर्तास्तेपि तं राजबीजिनः ॥ KRT_8_1977cd  
स बाल्यान्निष्परीपाकप्रज्ञो दृष्टो रटन्बहु । KRT_8_1978ab  
जज्ञे वाक्प्रौढिमात्रेण बालिशैः[^1978-1] कुशलाशयः ॥ KRT_8_1978cd  
केतोरिवाभद्रहेतोः प्रदीप्तं वदनं विना । KRT_8_1979ab  
अनिष्ठुराकृतेर्वृष्टं तस्यान्यत्र न सौषट्ःअवम् ॥ KRT_8_1979cd  
अत्रान्तरे नृपः सुज्जिं संजग्राहोग्रविक्रमम् । KRT_8_1980ab  
माभून्मल्लार्जुनेनापि श्रितोसाविति चिन्तयन् ॥ KRT_8_1980cd  
निर्वासने प्रवेशे च प्रभुः सुज्जेस्ततोधिकम् । KRT_8_1981ab  
तात्कालिकीं प्रतीहारः शक्तिं कांचिददर्शयत् ॥ KRT_8_1981cd  
स कम्पनाद्यधीकारस्रजं राजविसर्जिताम् । KRT_8_1982ab  
वितरन्सुज्जये राजस्थानकार्यस्रजं विना ॥ KRT_8_1982cd  
निस्तोषाय गृहायातसोमपालानुरोधतः । KRT_8_1983ab  
प्रसीदन्वामहस्तेन निजजूटस्रजं मदात् ॥ KRT_8_1983cd  

[^1959-1]: A कोषः.  

[^1959-2]: Emended; A वैधव्यं वि॰.  

[^1959-2]: Emended; A वेषेणैश्व॰.  

[^1972-1]: Emended; A अर्धरूढेन.  

[^1978-1]: A वालिशैः.  

[page 239]  



आकृष्य प्रददौ तस्य तत्प्राप्तिपरितोषिणः । KRT_8_1984ab  
आप्यायसान्द्रया वृष्ट्या यत्संपद्वीरुधो व्यधात् ॥ चक्कलकम्॥[^1984-1] KRT_8_1984cd  
भर्त्रे हिताय सौहार्दं विधूयोदयधन्ययोः । KRT_8_1985ab  
अभजद्रिल्हणः सुज्जेः प्रवेशे प्रतिलोमताम् ॥ KRT_8_1985cd  
प्रत्युद्गमेन संमान्य सुज्जिं प्रावेशयन्नृपः । KRT_8_1986ab  
देशान्निरास्थद्धन्यादीन्मानसान्न तु तद्गिरा ॥ KRT_8_1986cd  
कृतागाः क्ष्मापतौ लब्धक्षणे तीक्ष्णैर्जिघांसति । KRT_8_1987ab  
कोष्ठेश्वरः पलयिष्ट ज्ञातोदन्तस्तदन्तिकात् ॥ KRT_8_1987cd  
आस्कन्दायागते राज्ञि गृहीतमनुजेश्वरे । KRT_8_1988ab  
स्वपक्षभेदोपहतः सोथ देशान्तरं ययौ ॥ KRT_8_1988cd  
लोठनस्तु जिनग्राह कांश्चिदालम्ब्य ठक्कुरान् । KRT_8_1989ab  
बप्पनीलाभिधे स्थाने वसन्मल्लार्जुनं बलात् ॥ KRT_8_1989cd  
तत्र दृष्टमसंभाव्यमेवास्य खलु पौरुषम् । KRT_8_1990ab  
परिभ्रष्टोपि यद्बद्धपदं तमजयत्सदा ॥ KRT_8_1990cd  
जहार तुरगांल्लुण्ठि चकाराट्टिलकापणे । KRT_8_1991ab  
मार्गद्रङ्गादिभङ्गं च -- -- [^1991-1] सर्वत्र सोकरोत् ॥ KRT_8_1991cd  
राजराजाभिधानेन डामरेणार्थितस्ततः । KRT_8_1992ab  
कश्मीरराज्यसंप्राप्यै क्रमराज्यमगाहत ॥ KRT_8_1992cd  
तदवेत्य समीपस्थे हते चित्ररथेन सः । KRT_8_1993ab  
तस्मिंल्लवन्ये प्रययौ बप्पनीलभुवं पुनः ॥ KRT_8_1993cd  
तस्मिन्नास्कन्दमसकृद्ददत्यट्टलिकामपि । KRT_8_1994ab  
अवरोद्धुमशकोभूत्कोट्टे मल्लार्जुनो वसन्[^1994-1] ॥ KRT_8_1994cd  
भ्रातृव्येण पितृव्यस्य दापयित्वा धनं बहु । KRT_8_1995ab  
ततः कोष्ठेश्वरो यात्रासज्जः संधिं न्यबन्धयत् ॥ KRT_8_1995cd  
लोहरे विहितस्थैर्यो[^1996-1] गृहीत्वा लोठनं ततः । KRT_8_1996ab  
कश्मीरोर्व्यां पपातासौ विजिघृक्षुः[^1996-2] क्षमाभुजा ॥ KRT_8_1996cd  
गिरीनुल्लङ्घ्य कार्कोटद्रङ्गे विहितवान्पदम् । KRT_8_1997ab  
निपत्य मार्गेनुद्घाते यावदन्यैश्च डानरैः ॥ KRT_8_1997cd  
नावाप योगं निर्गत्य क्षिप्रकारी क्षमापतिः । KRT_8_1998ab  
सर्वोद्योगेन तं तावदुत्थानोपहतं व्यधात् ॥ KRT_8_1998cd  
अत्रान्तरे प्रतीहारः प्रापास्तमपपीडया[^1999-1] । KRT_8_1999ab  
न संपत्स्वल्पपुण्यानामनपायित्वमायुषः ॥ KRT_8_1999cd  
उत्सारणप्रियतया परिरुद्धसर्वद्वारं गृहे निरनुरोधतया वसन्तः । KRT_8_2000ab  
संपल्लघूकृतधियोप्रतिघप्रवृत्तेर्धिग्जानते न रभसान्नियतेर्निपातम् ॥ KRT_8_2000cd  
कुर्वाणोत्सारणं तस्य गृहजा सततं नृणाम् । KRT_8_2001ab  
नाज्ञासीत्सुखसुप्तस्य पृष्ठे पतितमन्तकम् ॥ KRT_8_2001cd  
ज्वरितः स हि निष्ठ्यूतज्वरः स्वपिति विज्वरः । KRT_8_2002ab  
विदित्वेति न विज्ञातः स्वपन्नेव मृतस्तदा ॥ KRT_8_2002cd  
सलोठने कोष्ठकेथ प्रयाते नृपतिः पुनः । KRT_8_2003ab  
न स मल्लार्जुनो नापि कोष्ठको न स लोठनः ॥ KRT_8_2003cd  
छद्मनोदयनं पार्श्वस्थितं मल्लार्जुनोवधीत् । KRT_8_2004ab  
तस्मै चुक्रोध माध्यस्थ्ये स्थापितस्तेन कोष्ठकः ॥ KRT_8_2004cd  
अनुनिन्ये न तं खिन्नं स संभृतबलस्ततः । KRT_8_2005ab  
अभिषेणयितुं क्रोधादधावत्सहलोठनम् ॥ KRT_8_2005cd  
कोष्ठको मल्लकोष्ठाद्यैर्मितैर्युक्तोपि सादिभिः । KRT_8_2006ab  
तीर्त्वा परोष्णीं तत्सेनां निर्ममाथाप्रमाथिनीम् ॥ KRT_8_2006cd  
हतेषु तेषु संग्रामे खशसैन्धवकादिषु । KRT_8_2007ab  
वधं प्राप्तः सिंहभूभृद्द्वेषान्न स नृपो हतः ॥ KRT_8_2007cd  
आरूढः कोट्टमूर्धानं[^2008-1] मानमूर्ध्नः परिच्युतः । KRT_8_2008ab  
भग्नप्रतापो भूयोपि समधत्त स कोष्ठकम् ॥ KRT_8_2008cd  
विसृज्य लोठनं तिष्ठन्निर्वैरमगमत्पुनः । KRT_8_2009ab  
अनिर्वाहितदेयेन तेन द्वैधं स डामरः ॥ KRT_8_2009cd  
बद्ध्वाधिकारिणः शुल्कं गृह्यताकारि राजवत् । KRT_8_2010ab  
तेन स्वनाम्ना भाण्डेषु द्रङ्गे सिन्दूरमुद्रणम्[^2010-1] ॥ KRT_8_2010cd  
जतुसंहतयोः काचकलशीदलयोरिव । KRT_8_2011ab  
क्षणे क्षणे संधिभङ्गस्तयोः समुदपद्यत ॥ KRT_8_2011cd  

[^1984-1]: A1 4.  

[^1991-1]: A1 indicates here a lacuna of two aksharas; C तदा.  

[^1994-1]: Emended; A ॰वसन्.  

[^1996-1]: Emended; A ॰स्थैर्ये.  

[^1996-2]: Emended with C; A ॰विजिगृक्षुः.  

[^1999-1]: Emended with C; A ॰हारप्रापास्तमपीडया.  

[^2004-1]: Emended with C; A कोष्ठभू॰.  

[^2010-1]: Emended; A ॰मुद्रणाम्.  

[page 240]  



निर्व्यूढशून्यैर्वाग्रौक्ष्यैर्विरागं लोहरेश्वरः । KRT_8_2012ab  
निन्ये लवन्यं सोप्येनं स्पर्धाबन्धैरनङ्कुशैः ॥ KRT_8_2012cd  
डामरेण ततो दत्त्वास्कन्दं तत्कटकान्तरम् । KRT_8_2013ab  
परार्ध्यायुधधुर्याश्वहरणात्सु--1रं कृतम् ॥ KRT_8_2013cd  
दत्त्वा द्व -- -- [^2014-1] रायत्यां विषमैर्हठपौरुषैः । KRT_8_2014ab  
एवं तं कोष्ठको मूढः सुखोच्छेदं व्यधाद्द्विषाम् ॥ KRT_8_2014cd  
तनयादानसंबन्धाच्छ्वशुरं मुख्यमन्त्रिणाम् । KRT_8_2015ab  
अत्रान्तरे नृपो हन्तुं माञिकं स व्यचिन्तयत् ॥ KRT_8_2015cd  
आसीत्कठोरतारुण्यतरङ्गितमनोभवः । KRT_8_2016ab  
सुव्यक्तं स हि तन्मातुरौपपत्येन संमतः ॥ KRT_8_2016cd  
आहारावसरे तीक्ष्णाः कृतसंज्ञाः क्षमाभुजा । KRT_8_2017ab  
दत्तप्रहरणाः प्राणैर्भुञ्जानं तं व्ययोजयन् ॥ KRT_8_2017cd  
धुन्वन्नसिपटं बद्धवीरपट्टो रटन्बहु । KRT_8_2018ab  
निर्लुण्ठयन्स तत्सेनां तां तामारभटीं त्व्यधात् ॥ KRT_8_2018cd  
अवाशिष्यत न द्रोहमध्यादिन्दाकरोप्यहो[^2019-1] । KRT_8_2019ab  
राज्ञा विषमितस्तेन रसदानेन स स्वयम् ॥ KRT_8_2019cd  
दैवतोत्सारितारातिस्ततः सिंहमहीपतिः । KRT_8_2020ab  
संदधे कोष्ठकं सुज्जिं प्राहिणोद्विजयाय च ॥ KRT_8_2020cd  
मार्गस्य याममात्रेण गम्यस्यान्तिकमाप सः । KRT_8_2021ab  
यावत्तुरंगहरणात्कोष्ठकेनाकुलीकृतः ॥ KRT_8_2021cd  
अन्तर्भेदाकुलस्तावत्प्रत्यवस्थातुमक्षमः । KRT_8_2022ab  
गृहीतकोशः संत्यज्य कोट्टं[^2022-1] मल्लार्जुनो ययौ ॥ KRT_8_2022cd  
राज्यभ्रष्टः स निर्लुण्ठ्यमानो मार्गेषु तस्करैः । KRT_8_2023ab  
अवनाहोन्मुखो रक्षन्कोशशेषं कथंचन ॥ KRT_8_2023cd  
भ्रष्टमष्टादशशरद्देश्यश्चाष्टमवत्सरे[^2024-1] । KRT_8_2024ab  
राज्यात्तेन द्वितीयस्यां वैशाखस्यासितेहनि[^2024-2] ॥ KRT_8_2024cd  
दाता शिखामृतरुचेरमृतं विलब्ध -- -- [^2025-1] ण्यकृत्समिति लूनशिराः कृतश्च । KRT_8_2025ab  
ईशेन यत्र तदकार्युपकर्तुरस्तु तत्रापरः क इव संनिहितद्विजिह्वः ॥ KRT_8_2025cd  
मुक्ता इमा इति जलं नलिनेषु लीनं ज्ञातृत्वमेतदिति जाड्यमिनेषु लग्नम् । KRT_8_2026ab  
यज्ज्ञायते किमपि हन्त विमोहनी सा शक्तिः श्रियः स्फुरति कापि तदाश्रयायाः ॥ KRT_8_2026cd  
घ्नन्त्यद्भुतप्रहरणा विपिनेषु केपि घ्राणेन केचन दृशाथ रसज्ञयान्ये । KRT_8_2027ab  
ते केपि सन्ति तु नरेन्द्रगृहेषु हिंस्रा वाचैव ये विरचयन्ति किलोपघातम् ॥ KRT_8_2027cd  
ज्योतीरसाश्मन इवाश्रितमीश्वरस्य निर्दग्धुमिन्धनमिवाग्रगतं न शक्ताः । KRT_8_2028ab  
पश्चाद्भवेद्यदि स तत्प्रसृतावकाशाः कुर्युः खला रविकरा इव भस्मशेषम् ॥ KRT_8_2028cd  
कापिलं हर्षटं कोट्टं नीतवान्मण्डलेशिताम् । KRT_8_2029ab  
उदयैः कोटभृत्यानां संग्रहं कम्पनाधिपः ॥ KRT_8_2029cd  
कुर्वञ्शय्यां पुनर्नेतुम् मण्डलं तद्व्यलम्बत । KRT_8_2030ab  
दिनानि कतिचित्तत्र यावत्प्रकृतिदुर्जनैः ॥ KRT_8_2030cd  
विटैरसूयाविषमैः प्रसादावसरो नृपः । KRT_8_2031ab  
तावत्कलुषताम् तस्मिन्नुपजापैरनीयत[^2031-1] ॥ तिलकम्॥[^2031-2] KRT_8_2031cd  
राजा भवन्परः कोस्तु स्वविचारदृढक्रियः । KRT_8_2032ab  
एषोपि शिशुवद्भूभृद्यत्र धूर्तैः प्रनर्त्यते ॥ KRT_8_2032cd  
शैशवे बालिशप्रायैः[^2033-1] संस्तुतैर्जाड्यमर्पितम् । KRT_8_2033ab  
प्रौढावपि न वा यायाद्राज्ञः कार्ष्ण्यं मणेरिव ॥ KRT_8_2033cd  
भृत्यान्तरापरिज्ञानमात्रेण जगतीभुजाम् । KRT_8_2034ab  
निरागसो वज्रपातः कष्ठं राष्ट्रस्य जायते ॥ KRT_8_2034cd  

[^2013-1]: A1 indicates here a lacuna of one of akshara; C सुस्थिरं.  

[^2014-1]: Thus or त्व-- -- A2; दत्त्वाभयं तैरायत्यां.  

[^2019-1]: Cf. viii. 1818. 1930.  

[^2022-1]: Emended; A कोद्दे.  

[^2024-1]: Thus A; text evidently corrupt; perhaps read ॰द्देश्यस्याष्टम॰.  

[^2024-2]: Thus corr. by later hand from A1 ॰स्याहितेहनि.  

[^2025-1]: Thus A1; C विलुब्धकार्पण्यकृ॰; perhaps read विलुब्धकारुण्यकृ॰.  

[^2031-1]: A1 writes here 4 instead of तिलकम्(?).  

[^2033-1]: A वालि॰.  

[^2033-2]: Thus corr. by A3 from A1 कार्श्यं.  

[page 241]  



कृत्ये व्यवसितेसाध्ये दास्यः स्याल्लक्ष्मकादिवत् । KRT_8_2035ab  
सुज्जिः प्रायोजिराजाप्तैर्निर्जेतुमिति लोहरम् ॥ KRT_8_2035cd  
निर्व्यूढाद्भुतकार्येथ तस्मिन्ब्रह्मास्त्रतुल्यया । KRT_8_2036ab  
अमोघया प्रहह्नुस्ते पापाः पैशुनविद्यया ॥ KRT_8_2036cd  
गाम्भीर्यालक्ष्यविकृतैः प्रीत्यालापैर्महीपतेः । KRT_8_2037ab  
प्रत्यायातः कलुषतां नाज्ञासीत्कम्पनापतिः ॥ KRT_8_2037cd  
प्रकृत्या तस्य निर्द्रोहतया शङ्कास्य तादृशम् । KRT_8_2038ab  
प्रियं कृतवतश्च स्यादविश्वासोथ वा कथम् ॥ KRT_8_2038cd  
प्रीतिरासीन्न नृपतेस्तत्कृत्यैरुचितैरपि । KRT_8_2039ab  
अप्रियप्रमदालापैर्विरक्तस्येव कामिनः ॥ KRT_8_2039cd  
जित्वा राष्ट्रद्वयं प्रादां हारितं नृपतेरिति । KRT_8_2040ab  
बहुमानेन दर्पाच्च स्वच्छन्दं स व्यवाहरत् ॥ KRT_8_2040cd  
पौरानगारहरणाद्यपकारैरङ्कुशाः । KRT_8_2041ab  
तद्बन्धवो बाधमाना विरागमनयञ्जनम् ॥ KRT_8_2041cd  
निजागःस्मरणात्कोष्ठेश्वरी न व्यश्वसीन्नृपे । KRT_8_2042ab  
न पितृव्येपि भूपालकोपाविष्कृतविक्रिये ॥ KRT_8_2042cd  
कोशं प्रजोपतापेन संचिन्वन्सुज्जिना समम् । KRT_8_2043ab  
संबन्धकृच्चित्ररथो नाभूदभिमतः प्रभोः ॥ KRT_8_2043cd  
धन्योदयौ[^2044-1] नृपः सुज्जिदाक्षिण्यालक्ष्यसौहृदः । KRT_8_2044ab  
अपुष्णाद्द्रविणैर्गूढं राजपुर्यां[^2044-1] कृतस्थिती ॥ KRT_8_2044cd  
तौ चावालगतां[^2045-1] शीतज्वरनष्टपरिच्छिदौ । KRT_8_2045ab  
मल्लार्जुनस्य साम्राज्यभ्रंशेपि विपुलश्रियः ॥ KRT_8_2045cd  
सुज्जिद्वेषात्पुरा दूतैराहूतो लक्ष्मकेण यः । KRT_8_2046ab  
आगच्छत्सञ्जपालः स प्राप राजपुरीं तदा ॥ KRT_8_2046cd  
सुज्जिचित्ररथाभ्यां तं रुद्धचेष्टेन भूभुजा । KRT_8_2047ab  
अविसृष्टप्रवेशाज्ञं दूतैर्मल्लार्जुनोभजत् ॥ KRT_8_2047cd  
तन्निमित्तं स केनापि सामन्तेन सहाध्वनि । KRT_8_2048ab  
संजातकलहे शस्त्रक्षतो लक्ष्म्या व्ययुज्यत ॥ KRT_8_2048cd  
तथाभूतमपि स्वर्णं भूर्युरीकृत्य नाशकत् । KRT_8_2049ab  
यत्तन्मल्लार्जुनो नेतुं कार्यज्ञैस्तदपूज्यत ॥ KRT_8_2049cd  
सोस्वतन्त्रेण राज्ञा च सौजन्याद्रिल्हणेन च । KRT_8_2050ab  
दूतैः प्रच्छन्नमाहूतो रभसादाययौ ततः ॥ KRT_8_2050cd  
न न्यघ्नन्नत्र[^2051-1] चेद्धन्युर्माममुत्रेति चिन्तयन् । KRT_8_2051ab  
अमित्रविषमे मार्गे पुरं[^2051-2] साहसिकोविशत् ॥ KRT_8_2051cd  
स कन्यकुब्जगौडादिमण्डलेषु महीभुजाम् । KRT_8_2052ab  
स्पर्धया लब्धसत्कारो भूपतेर्मन्त्रियन्त्रिताम् ॥ KRT_8_2052cd  
अनवाप्य निजे देशे सत्प्रियां दुःखितोभवत् । KRT_8_2053ab  
राजधान्यन्तिकैः पौरैः प्रसृतास्रु व्यलोक्यत ॥ KRT_8_2053cd  
भूलालोगणयित्वाथ मन्त्रिणो दत्तदर्शनः । KRT_8_2054ab  
भेजे स्वहस्तताम्बूलदानप्रक्रिययैव तम् ॥ KRT_8_2054cd  
निष्किंचनोपि सन्ख्यातिमात्रेणानुगतो जनैः । KRT_8_2055ab  
यातायातं नृपगृहे कुर्वञ्शत्रूनकम्पयत् ॥ KRT_8_2055cd  
व्याहारव्यवहारादि व्यालोक्यालौकिकाकृतेः । KRT_8_2056ab  
पुरुषान्तरवित्सुज्जिस्तस्य स्वैरमवेपत ॥ KRT_8_2056cd  
दध्यौ सोथ ध्रुवं राष्ट्रेखर्वसर्वंकषक्रियम् । KRT_8_2057ab  
नैवमेवाद्भुतं भूतमेतदृक्शान्तिमेष्यति ॥ KRT_8_2057cd  
तांस्तान्देशान्तरे वीरानुत्सिक्तान्दृष्टवान्स च । KRT_8_2058ab  
तं पर्यालोच्य विश्रान्तिं सोत्सेकानाममन्यत ॥ KRT_8_2058cd  
भवितव्यतया दर्पेणाथ नीतः स्वतन्त्रताम् । KRT_8_2059ab  
परिवादावहं सुज्जिस्ततो वत्तद्व्यवाहरत् ॥ KRT_8_2059cd  
स्वानुगैर्लुण्ठितं रूक्षमाचक्षाणं रुषा द्विजम् । KRT_8_2060ab  
प्रासैर्मडवराज्यस्थः स सृगालमिवावधीत् ॥ KRT_8_2060cd  
बाह्ये कुकर्मणा तेन विप्लाव्य जनमागतम् । KRT_8_2061ab  
तं प्रत्युग्रक्रियं लोको विरागं नगरेप्यगात् ॥ KRT_8_2061cd  
अत्रान्तरे बन्धुमेकं व्यधुः कमलियादयः । KRT_8_2062ab  
अगण्यप्रायमुत्सेकादुत्तमप्रक्रियास्पदम् ॥ KRT_8_2062cd  
मयि सत्यपरोपि स्यात्किमनुग्राहकः स्मयात् । KRT_8_2063ab  
अकारि चारणप्रायस्तादृक्कोपीति सुज्जिना ॥ KRT_8_2063cd  

[^2033-1]: Emended; A धन्योदयो.  

[^2044-1]: Emended; A राज्यपुर्यो.  

[^2045-1]: Doubtful emendation; A चावालगतौ; G चारालगतौ.  

[^2051-1]: न्न supplied with C; A न्यध्र -- त्र.  

[page 242]  



संजातयौनसंबन्धबन्धः कमलियादिभिः । KRT_8_2064ab  
अथास्याक्षिगतोत्यर्थं सामर्थ्याद्रिल्हणोप्यभूत् ॥ KRT_8_2064cd  
अल्पेन हेतुनोद्भूतं द्वैतं तेषां च तस्य च । KRT_8_2065ab  
खलपैशुनसेकैस्तत्प्रापाशु शतशाखताम् ॥ KRT_8_2065cd  
प्रकृत्योत्सिक्तमुत्सेकावहैः समुददीदिपत्[^2066-1] । KRT_8_2066ab  
दुर्मन्त्रैर्विग्रहैकाग्र्ये साहदेविस्तमुल्हणः ॥ KRT_8_2066cd  
असम्नानां[^2067-1] सहास्माभिः क्षमते तमशीर्षिकाम् । KRT_8_2067ab  
कृतघ्नोयमिति स्वैरं मन्युं राज्ञ्यपि सोग्रहीत् ॥ KRT_8_2067cd  
बिभ्यत्तु भूपतिस्तस्माद्रिल्हणं बाह्यभृत्यवत् । KRT_8_2068ab  
मन्त्रस्वैरकथाद्येषु विस्रम्भेषु व्यवर्जयत् ॥ KRT_8_2068cd  
स तु धूर्तत्वदुर्लक्ष्यतादृक्षस्वामिवैकृतः । KRT_8_2069ab  
स्वेषां धैर्यं परेषां तु संत्रासं माययातनोत् ॥ KRT_8_2069cd  
समग्रशक्तिराकाङ्क्ष्यसंस्तवः पक्षयोर्द्वयोः । KRT_8_2070ab  
तस्य तु प्रययौ सञ्जपालो दानेन मित्रताम् ॥ KRT_8_2070cd  
संनद्धयोः प्रविशतोरन्योन्यस्पर्धया तयोः । KRT_8_2071ab  
क्षणे क्षणे राजधानी ययौ संभ्रमलोलताम् ॥ KRT_8_2071cd  
सुज्जिः सभूपानाक्षेप्तुं प्रतिपक्षान्युयुत्सया । KRT_8_2072ab  
महीमानोत्सवास्थाने संक्षोभमुदपादयत् ॥ KRT_8_2072cd  
कृकाटिकान्यस्तहस्तो द्वाःस्थेनावेदितो हि सः । KRT_8_2073ab  
तं निर्भर्त्स्य शिलाक्षेपं क्रोधरूक्षाक्षरोकरोत् ॥ KRT_8_2073cd  
लिखितैरिव तान्सर्वैः सोड्ःउं रक्षणमीशितुः । KRT_8_2074ab  
मिथ्या तथ्यमिवोदीर्य संग्रथ्नद्भिः समर्थताम् ॥ KRT_8_2074cd  
उपावेशयदभ्यर्णे भूपतिः परिसन्त्व्य तम् । KRT_8_2075ab  
सत्यस्मिन्नास्ति नः किंचिदित्यन्तस्तु व्यचिन्तयत् ॥ KRT_8_2075cd  
चक्रे मडवराज्यस्थैरथ प्रायो द्विजातिभिः । KRT_8_2076ab  
न सुज्जेः कम्पनेशत्वमिच्छाम इति वादिभिः ॥ KRT_8_2076cd  
अन्विष्य विद्विषः शङ्कां मन्त्रविन्निशि रिल्हणः । KRT_8_2077ab  
संनद्धसैन्यमानिन्ये पञ्चचन्द्रं तदप्रियम् ॥ KRT_8_2077cd  
शशङ्के सञ्जपालाच्च तस्माच्च बहुसैनिकात् । KRT_8_2078ab  
सुज्जिरन्यानगणयन्नबुद्धास्य च तद्रिपुः ॥ KRT_8_2078cd  
आस्कन्दभीत्या निर्गत्य हयारोहैः समं गृहात् । KRT_8_2079ab  
व्यूढानीको निरुद्धातो जजागाराथ सोध्वनि ॥ KRT_8_2079cd  
भूपतिप्रातिलोम्येन वर्तमानस्तदाभवत् । KRT_8_2080ab  
कोष्ठेश्वरोपि संनद्धः सुज्जिना बद्धसौहृदः ॥ KRT_8_2080cd  
स्थितमप्रातिलोम्येन सोवधीन्मनुजेश्वरम् । KRT_8_2081ab  
इति द्वेष्योपि नितरां द्वेष्यतां नृपतेरगात् ॥ KRT_8_2081cd  
तथा स्थिते निशीथिन्यामाचख्युस्तस्य[^2082-1] विद्विषः । KRT_8_2082ab  
दुध्रुक्षाहेतुतां राज्ञः स्वगुप्त्यै तेन या कृता ॥ KRT_8_2082cd  
अतथ्यं तथ्यवद्वस्तु तथ्यं वातथ्यवन्नृपः । KRT_8_2083ab  
यः पश्येन्मूढवत्सोर्थैस्त्यक्तोनर्थैः कदर्थ्यते ॥ KRT_8_2083cd  
रत्नज्योतिर्हुतवहधिया त्यज्यते दृष्टिपातः श्यावाक्षाणामितरविषयः स्वस्य संभाव्यते च । KRT_8_2084ab  
वस्त्वेकैकं यदिह न मृषा तन्मृषा यन्मृषा तत्तथ्येनेत्थं किमिव न जनैर्दृश्यते तत्त्वशून्यैः ॥ KRT_8_2084cd  
राजाथ तद्वधादन्यदजानन्दौस्थ्यभेषजम् । KRT_8_2085ab  
न्ययुङ्क्त तस्य तीक्ष्णत्वे न सञ्जपालं महौजसः ॥ KRT_8_2085cd  
स कापुरुषवद्धीरः प्रहर्तुं छद्मनाक्षमः । KRT_8_2086ab  
काङ्क्षन्नाक्षिप्य तं हन्तुं तत्र तत्रैक्षत क्षणम् ॥ KRT_8_2086cd  
मायाप्रयोगानन्योन्यमुद्दिश्य स्पृशतोर्द्वयोः । KRT_8_2087ab  
क्षणे क्षणेभजद्राष्ट्रं त्रासोल्लासविलोलताम् ॥ KRT_8_2087cd  
प्रत्याशङ्क्योदयं रात्रौ सुज्जौ जाग्रति पूर्ववत् । KRT_8_2088ab  
अव्यग्रयामिकग्रामं राजधामाप्यजायत ॥ KRT_8_2088cd  
राष्ट्रन्निर्वासने रिल्हणस्य सुज्जेरभीप्सिते । KRT_8_2089ab  
पार्थिवोप्यनुमन्ताभूदनीशः प्रत्यवस्थितौ ॥ KRT_8_2089cd  
स निर्यियासुरामन्त्र्य[^2090-1] तत्खेदात्क्षुभिताः प्रजाः । KRT_8_2090ab  
संदर्श्य द्वारपतिना राज्ञो युक्त्या समर्थितः ॥ KRT_8_2090cd  
संमन्त्र्य नृपतिं मैत्रीप्रार्थिना सुज्जिना समम् । KRT_8_2091ab  
पीत्वा कोशं सञ्जपालः प्राप्तो रात्रौ व्यजिज्ञपत् ॥ KRT_8_2091cd  

[^2066-1]: Thus corr. by A3 from A1 समुददीपित्.  

[^2037-1]: Emended; A आसन॰.  

[^2082-1]: Emended with C; A ॰ चाख्युः.  

[^2090-1]: Emended with C; A निर्यायासु॰.  

[page 243]  



प्रेरणादुल्हणादीनां स्वोत्सेकाच्चैष वर्तते । KRT_8_2092ab  
राजन्सुज्जेरभिप्रायः[^2092-1] स्पर्धिनोन्याननिच्छतः ॥ KRT_8_2092cd  
निर्द्रोहस्योपकर्तुश्च मते स्याद्यदि मे नृपः । KRT_8_2093ab  
निर्वास्य रिल्हणं वित्ररथं बद्ध्वा महाधनम् ॥ KRT_8_2093cd  
लोहरारब्धिनिर्नष्टानश्वान्कोशं च भूपतेः । KRT_8_2094ab  
नयेयं संभृतो हन्यां दुर्वृत्तमपि कोष्ठकम् ॥ KRT_8_2094cd  
कार्योपरोधान्निर्बन्धः संबन्धेष्वेव नास्ति मे । KRT_8_2095ab  
दाक्षिण्यं स्वामिनः कृत्ये यस्य प्राणास्तृणोपमाः ॥ KRT_8_2095cd  
मध्येथ प्रतिराजादिनिर्जयस्वीकृतोद्यमे । KRT_8_2096ab  
युवाविश्रान्तचित्तोयं नृपश्रीभोगभाग्भवेत् ॥ KRT_8_2096cd  
साहायकाय द्वारेशमुल्हणाश्रये । KRT_8_2097ab  
कार्यत्राते च मामीशमाकारयितुमिच्छति ॥ KRT_8_2097cd  
ब्रूते च मामुल्हणश्च त्वं चाहं चाविभेदिनः । KRT_8_2098ab  
मिलिता यत्र तत्रास्ति गण्यः को नु नृपास्पदे ॥ KRT_8_2098cd  
इहस्था नवदायादमेकमानीय कंचन । KRT_8_2099ab  
निदध्मोस्य पदे राज्ञो नानुतिष्ठेदिदं यदि ॥ KRT_8_2099cd  
गुणान्प्रसरणत्रासाद्बन्धायेव गिरा सृजन् । KRT_8_2100ab  
द्विजांशुभङ्ग्या राजाथ विनिश्वस्ताव्रवीद्वचः ॥ KRT_8_2100cd  
यथाह स तथैवैतन्न द्रोहो नासमर्थता । KRT_8_2101ab  
नौदासीन्यमथैतस्मिन्संभाव्यमभिमानिनि ॥ KRT_8_2101cd  
निष्प्रतिद्वन्द्वभावोस्य दुरुच्छेदो भवेदिति । KRT_8_2102ab  
इयमप्यन्यतस्तावदस्त्वपायधियः कथा ॥ KRT_8_2102cd  
किं तु दूये यदाकोपप्राथम्यात्तथ्यतोपि[^2103-1] वा । KRT_8_2103ab  
निर्द्रोहस्य वधो ध्यातो योस्यासौ कार्य एव तत् ॥ KRT_8_2103cd  
अर्थोयमल्पसत्त्वानामग्रेस्माभिर्हि मन्त्रितः । KRT_8_2104ab  
नूनं तेनोपलभ्येत तानावर्जयता धनैः ॥ KRT_8_2104cd  
पुण्यैरपरिहार्यैः स्वैर्जाद्यैर्वा मादृशाममी । KRT_8_2105ab  
जानतामपि जायन्ते निर्गुणा भोगभागिनः ॥ KRT_8_2105cd  
बालिशान्गृह्णतां[^2106-1] प्रायश्चित्तमेतन्महीभुजाम् । KRT_8_2106ab  
तन्मौर्ख्यस्य फलं मूढैरेतैर्यदनुभूयते ॥ KRT_8_2106cd  
दुर्गमो भूमिभृन्मार्गो विटैर्हट्टवृषैरिव । KRT_8_2107ab  
... ... ... ... ... ... ... ... ... ... ...[^2107-1] ॥ KRT_8_2107cd  
तन्वाना व्रतवैमुख्यं रसनालौल्यशालिनः । KRT_8_2108ab  
परपिण्डोपहर्तारः खलाः कौलेयका अपि ॥ KRT_8_2108cd  
इत्थं खलोपतापेन प्रयुक्तं तद्भयात्पुनः । KRT_8_2109ab  
असंहार्यं कुकर्मेदं पश्चात्तापाय नो भवेत् ॥ KRT_8_2109cd  
इत्युदीर्य नृपः सुज्जेः सज्जो व्यापादसिद्धये । KRT_8_2110ab  
तमजागारयच्छश्वज्जागरं चाग्रहीत्स्वयम् ॥ KRT_8_2110cd  
बिभ्रन्मन्त्रस्रुतेः शङ्कां जिघांसुः सुज्जिरित्यपि। KRT_8_2111ab  
तथ्यं भृत्यवचो जानंस्तस्थौ दौःस्थ्येन पार्थिवः ॥ KRT_8_2111cd  
गत्वा स्वयं गृहान्यौनसंबन्धं कुरुतं[^2112-1] युवाम् । KRT_8_2112ab  
इत्युक्त्वा रिल्हणेनाथ स सुज्जिं समयोजयत् ॥ KRT_8_2112cd  
विश्वास्यापि तथा हन्तुं तं प्रसङ्गमनाप्नुवन् । KRT_8_2113ab  
उदताम्यद्दिवारात्रं तल्पोपर्यवशं लुठन् ॥ KRT_8_2113cd  
सञ्जपाले गृहाद्बन्धुनाशदुःखिन्यनागते । KRT_8_2114ab  
आशङ्क्य साहसासिद्धिमधिकं पर्यतप्यत ॥ KRT_8_2114cd  
निपत्य वीरशयने सुस्सलक्ष्मापसत्क्रियाम् । KRT_8_2115ab  
भ्रातरो यस्य कल्याणराजाद्या व्यस्मरन्युधि ॥ KRT_8_2115cd  
सेनानीः कुलराजः स ख्यातो व्यायामविद्यया । KRT_8_2116ab  
प्राणैरानृण्यमिच्छंस्तमपृच्छच्छोककारणम् ॥ युग्मम्॥[^2116-1] KRT_8_2116cd  
स संस्थापयितुं हन्तुं वाप्यशक्यं न्यवेदयत् । KRT_8_2117ab  
तस्याप्रतिसमाधेयं कम्पनाधीश्वराद्भयम् ॥ KRT_8_2117cd  
कियदेतन्निजप्राणमात्रलभ्यं महीभुजाम् । KRT_8_2118ab  
इत्याभाष्य स जग्राह साहसाध्यवसायताम् ॥ KRT_8_2118cd  
दिनद्वयमनायातो गृहेभ्यः कम्पनापतिः । KRT_8_2119ab  
न प्रातिभाव्यमभजत्तस्य मृत्योः श्रियोथ वा ॥ KRT_8_2119cd  
विस्रम्भभृत्यः शृङ्गारनामा चाप्यब्रवीत्प्रभोः । KRT_8_2120ab  
तं दृष्टवांस्तृतीयेह्नि शयनेवगणं स्थितम् ॥ KRT_8_2120cd  

[^2092-1]: Emended; A ,,प्रायस्पर्धिनो॰.  

[^2100-1]: Emended with C; A स्रजन्.  

[^2103-1]: Emended; A य आकोप॰; G sec. manu यतः को॰.  

[^2106-1]: A वालि॰.  

[^2107-1]: Here two are missing; C supplements क्व स नीतिज्ञविज्ञेयः क्व च ते खलबुद्धयः.  

[^2112-1]: Emended; A कुरुतां.  

<2116>.  

--1) A1 2.  

[page 244]  



शोभोपयोगिनो भर्तुर्नित्यं सततसेवकाः । KRT_8_2121ab  
कर्तुं साहसाचिव्यं विदूरेण तु पार्यते ॥ KRT_8_2121cd  
करे पिनाको मकराङ्कशत्रोः शोभाविशेषाय सदानुषक्तः । KRT_8_2122ab  
पुराहवे कार्मुककर्म तस्य तत्कालमाप्तेन तु मन्दरेण ॥ KRT_8_2122cd  
ताम्बूलहारकव्याजात्ततो राजा व्यसर्जयत् । KRT_8_2123ab  
कुलराजं तमव्याजधैर्यासंलक्ष्यविक्रियम् ॥ KRT_8_2123cd  
ध्रुवं मृत्युः पुनर्नाहमागन्ता तत्ततोस्य कः । KRT_8_2124ab  
आरब्धेति[^2124-1] स निन्ये न ताम्बूलं स्वर्णभाजने ॥ KRT_8_2124cd  
व्यसनप्रशमं राज्ञः स्वदेहत्यागतोनुगाः[^2125-1] । KRT_8_2125ab  
एवं कर्तुं यतन्तेन्ये निर्व्यूढौ स्खलिताः पुनः ॥ KRT_8_2125cd  
सगणोवगणो वास्तु निहतो नियतं मया । KRT_8_2126ab  
जागर्त्वतः परं देव इत्युदीर्य विनिर्ययौ ॥ KRT_8_2126cd  
गतस्य साहसासिद्धौ निहतो नियतं मया । KRT_8_2127ab  
... ... ... ... ... ... ... ... ... ... ... [^2127-1] ॥ KRT_8_2127cd  
व्रजन्स्वामिहितं कृत्वा पुनः पश्चान्निनाय सः । KRT_8_2128ab  
शस्त्रिणौ द्वौ मिषाच्छस्त्र्यौ बन्धस्थाने परामृशन्[^2128-1] ॥ KRT_8_2128cd  
स्वयं गृहीत्वा ताम्बूलं राज्ञा प्रहित इत्यथ । KRT_8_2129ab  
द्वाःस्थेनावेदितः[^2129-1] सुज्जेः पार्श्वं रुद्धानुगोविशत् ॥ KRT_8_2129cd  
ददर्शोच्चावचैस्तं च मितैः परिजनैर्युतम् । KRT_8_2130ab  
यूथनाथमिवात्यल्पैर्द्विपैररहितान्तिकम् ॥ KRT_8_2130cd  
गृहीतवन्दितस्वामिताम्बूलः सस्मितं स तम् । KRT_8_2131ab  
पृष्ट्वा[^2131-1] कृत्यादि नृपतेः सत्कृत्य व्यसृजत्क्षणात् ॥ KRT_8_2131cd  
जनप्रवेशाशङ्की स त्वरमाणस्तमब्रवीत् । KRT_8_2132ab  
कृतागाः कोपि कैवर्तशस्त्रभृन्मत्वमाश्रितः ॥ KRT_8_2132cd  
तस्याक्षेपपरान्भृत्यान्स्वान्निवार्याधुना तव । KRT_8_2133ab  
संमन्या वयमित्यग्रेलक्षयन्प्रकृतिक्षणम् ॥ KRT_8_2133cd  
सोत्सेकामिव तां वाचं स दर्पादवधीरयन् । KRT_8_2134ab  
तस्य रूक्षाक्षरं नाहं कुर्यामित्यब्रवीद्वचः ॥ KRT_8_2134cd  
स रोषादिव निर्गच्छन्मान्योसाविति वादिभिः । KRT_8_2135ab  
तं सान्त्वयित्वा तद्भृत्यै रुद्ध्वा व्यावर्तितः पुनः ॥ KRT_8_2135cd  
तेनावादि ततः कर्तुं विज्ञप्तिं वस्तुनोमुतः । KRT_8_2136ab  
सज्जयोरादिश द्वारप्रवेशं भृत्ययोर्मम ॥ KRT_8_2136cd  
अवशेनेव तेनाथ वीक्ष्य तौ संप्रवेशितौ । KRT_8_2137ab  
सहायलाभाद्दुध्रुक्षुः प्रजिहीर्षुरवर्तत ॥ KRT_8_2137cd  
याताद्य कुर्यां प्रातर्वो विधेयमिति तान्वदन् । KRT_8_2138ab  
दत्तपृष्ठो निदिद्रासुस्तल्पे सुज्जिर्जहौ वपुः ॥ KRT_8_2138cd  
मत्वाथ किंचिद्व्यावृत्तो निष्कृष्टक्षुरिको जवात् । KRT_8_2139ab  
प्राहरत्कुलराजोस्य[^2139-1] वामे पार्श्वे कृतत्वरः ॥ KRT_8_2139cd  
तस्य धिक्कुर्वतो द्रोहमधावत्क्षुरिकां प्रति । KRT_8_2140ab  
यावत्पाणिः प्रहरणं तावत्सर्वेपि ते व्यधुः ॥ KRT_8_2140cd  
विमर्शः[^2141-1] पश्यतां यावदाशङ्क्ये तत्र नोद्ययौ । KRT_8_2141ab  
स तावदेव सुचिरापेतश्वास इवाभवत् ॥ KRT_8_2141cd  
भयत्यक्ताभिमानेषु विद्रुतेष्वनुजीविषु । KRT_8_2142ab  
चकर्ष शस्त्रं तत्रैकः पिञ्चदेवः परं तदा ॥ KRT_8_2142cd  
प्रहरंस्तैस्त्रिभिस्तुल्यप्रतिप्रहृतिभिः क्षतः । KRT_8_2143ab  
भ्राम्यन्स्रुतासृक्तस्मात्स मण्डपान्निरवास्यत ॥ KRT_8_2143cd  
स्थितान्दत्तार्गले धाम्नि रुद्धद्वारतमोरयः । KRT_8_2144ab  
जिघांसवः सुज्जिभृत्यास्ततस्तान्पर्यवारयन् ॥ KRT_8_2144cd  
तमोरिप्रतिकुर्वाणा भज्यमानेरिभिर्व्यधुः । KRT_8_2145ab  
ते द्वारे तूलशय्यां तां प्रोत्सार्य शवमुद्धृतम् ॥ KRT_8_2145cd  
खड्गेषुशूलपरशुक्षुरिकाश्माभिवर्षिणः । KRT_8_2146ab  
तान्समभ्रमयन्मार्गैरनेकैस्ते[^2146-1] विविक्षवः ॥ KRT_8_2146cd  
नैराश्यहेतोर्विशतां तेषां संकटवर्तिभिः । KRT_8_2147ab  
पृष्टाच्छित्वा शिरः सुज्जेरङ्गनेक्षिप्यताथ तैः ॥ KRT_8_2147cd  
अस्रनिःसरणाभीक्ष्णशुक्लेक्षणपुटश्रुतिः । KRT_8_2148ab  
उत्तरौष्ठकचच्छन्नसन्नघ्राणपुटद्वयम् ॥ KRT_8_2148cd  

[^2124-1]: Thus emended in C; A आरेभेति.  

[^2125-1]: Emended; A ॰तोन्वगाः.  

[^2127-1]: Here two are missing; C supplements इति चिन्तयतस्तस्य मन आसीद्विशृङ्खलं.  

[^2128-1]: Emended; A ॰मृषन्.  

[^2129-1]: A विमर्षः.  

[^2146-1]: Emended; A तान्स सम्भ्रम॰  

[page 245]  



अक्ष्णोर्बम्भ्रम्यमाणस्य लोकस्य प्रतिबिम्बकैः । KRT_8_2149ab  
संभाव्यमानसंस्पन्दस्तोकप्रव्यक्ततारकम् ॥ KRT_8_2149cd  
स्थपुटस्याक्रमच्छेदाद्गलमांसस्य संधिषु । KRT_8_2150ab  
हरिद्रार्द्रैरिवाश्यानमेदोग्रन्थिभिरुल्बणम् ॥ KRT_8_2150cd  
धूलिध्वस्तकचश्मश्रु तदेतदिति निश्चयम् । KRT_8_2151ab  
परं भालतलस्थेन ददत्कुङ्कुमविन्दुना ॥ KRT_8_2151cd  
तद्वीक्ष्य तिर्यक्पतनव्यक्तसंध्यन्तरद्विजम् । KRT_8_2152ab  
उच्चलत्तुमुलाक्रन्दा भृत्याः क्वापि विदुद्रुवुः ॥ कुलकम्॥ KRT_8_2152cd  
तीक्ष्णान्प्रयुज्य क्ष्मापस्तु तिष्ठन्व्याकुलधीस्तदा । KRT_8_2153ab  
बहिर्वीक्ष्य जनक्षोभं साहसं निश्चिकाय तम् ॥ KRT_8_2153cd  
सुज्जौ हते क्षते कार्यमेतदिति द्रुतम् । KRT_8_2154ab  
संनह्य सैन्यस्यादिक्षत्स तन्मन्दिरचेष्टनम् ॥ KRT_8_2154cd  
मिथैव सुज्जिर्निस्त्रीर्ण इति श्रुतवता जनात् । KRT_8_2155ab  
स्वयमग्राहि भूपेन ततः समरसंभ्रमः ॥ KRT_8_2155cd  
निःसंशयं हतं ज्ञात्वा सुज्जिं राजोपजीविनः । KRT_8_2156ab  
तत्र स्थितं शिवरथं सर्वद्वेष्यमबन्धयन् ॥ KRT_8_2156cd  
हिल्लात्मजन्मनः सुज्जिभ्रातृस्यालस्य कौशलम् । KRT_8_2157ab  
कलशस्याद्य[^2157-1] निर्वर्ण्य वाणीयं पुण्यभागिनी ॥ KRT_8_2157cd  
आक्षिप्यमाणैर्भिक्ष्वाद्यैरन्ते वीरोचितं कृतम् । KRT_8_2158ab  
तेन त्वसंशथस्येन सदाचारान्न विच्युतम् ॥ KRT_8_2158cd  
राजौकस्येव तां वार्तां श्रुत्वा स ह्यपलायितः । KRT_8_2159ab  
हतस्य स्वामिनोभ्यर्णं जिहासुर्जीवितं ययौ ॥ KRT_8_2159cd  
द्वारं पदप्रहृतिभिर्भञ्जन्तं राजसैनिकाः । KRT_8_2160ab  
अपसार्य कथंचित्तं तीक्ष्णाः कृच्छ्रादरक्षिषु ॥ KRT_8_2160cd  
प्रविष्टेस्मिन्ननिर्व्यूढपीडिते मण्डपान्तरम् । KRT_8_2161ab  
लब्धप्राणा नृपाभ्यर्णं कुलराजादयो ययुः ॥ KRT_8_2161cd  
हठप्रविष्टो हतवान्स तत्रैकं महाभटम् । KRT_8_2162ab  
शरैरेव हतो दूरात्कथंचित्परिपन्थिभिः ॥ KRT_8_2162cd  
आयातं क्षुभिते देशे सञ्जपालं महीपतिः । KRT_8_2163ab  
रिल्हणं चोल्हणं हन्तुं प्राहिणोद्विहितत्वरः ॥ KRT_8_2163cd  
यातो मार्गात्पलाय्यायं परिशङ्क्येति रिल्हणः । KRT_8_2164ab  
क्षिप्तिकातटपर्ययन्तमटित्वा यावदाययौ ॥ KRT_8_2164cd  
पूर्वायातः सञ्जपालो गृहद्वाराद्विनिर्यतः । KRT_8_2165ab  
उल्हणस्य पथो रुन्धन्सुबहून्प्रहरन्रणे ॥ KRT_8_2165cd  
तावदेकस्य खड्गेन निकृत्ते दोष्णि दक्षिणे । KRT_8_2166ab  
त्वङ्मात्रशेषे छिन्नास्थिस्नायुग्रन्थिरजायत ॥ तिलकम्॥[^2166-1] KRT_8_2166cd  
अगण्यप्रायतां प्राप्ते वंशे यत्कौशलादसौ । KRT_8_2167ab  
दिगन्तरेषु स्वस्मिंश्च देशे प्राप प्रथां पुनः ॥ KRT_8_2167cd  
फलकाले समासन्ने शौर्यप्रतिभुवाभजत् । KRT_8_2168ab  
स तेन दोष्णा वैकल्यं धिगिच्छां विधुरां विधेः ॥ KRT_8_2168cd  
स प्राग्वदुदयावाप्तौ भवेदविकलो यदि । KRT_8_2169ab  
फलेन तस्य जानीयादिच्छां लोकोयमग्भुताम् ॥ KRT_8_2169cd  
पीतामृतस्य क्षतविग्रहत्वं न प्राभविष्यद्यदि नाम राहोः । KRT_8_2170ab  
अज्ञास्यादिच्छां तदमुष्य लोकः सामर्थ्यभाजः सुचिरप्ररूढाम् ॥ KRT_8_2170cd  
वृष्टः शीलाभिधो वृद्धः पितृव्यः साहदेविना । KRT_8_2171ab  
सस्पृहं निहतः साधु -- --1 जातव्रणार्तिना ॥ KRT_8_2171cd  
तस्यार्त्या विशतो वेश्म जज्जलाख्योग्रगो हतः । KRT_8_2172ab  
मान्योनुगो गेहे रिल्हणोग्निमदापयत् ॥ KRT_8_2172cd  
बालं तनयमालोक्य निषण्नस्याङ्गनस्थितेः । KRT_8_2173ab  
तस्यानिर्गच्छतो गेहे रिल्हणोग्निमदापयत् ॥ KRT_8_2173cd  
आनीयमानो धूमान्धो बद्ध्वा मुख्यैः स सैनिकैः । KRT_8_2174ab  
गृहद्वारे हतः कैश्चित्प्राकृतैर्व्रणविक्लवः ॥ KRT_8_2174cd  
तस्य प्रधानप्रकृतिक्षयहेतोर्महीपतिः । KRT_8_2175ab  
मुण्डमप्यवलोक्यासीदशान्तक्रोधविक्रियः ॥ KRT_8_2175cd  
व्यापाद्यमानाः साकोपं भूपतिप्रेरितैर्भटैः । KRT_8_2176ab  
उच्चावचाः सुज्जिभृत्याः कृत्यं सत्त्वोचितं व्यधुः ॥ KRT_8_2176cd  

[^2157-1]: Emended with C; A कल -- -- स्याद्य.  

[^2166-1]: A1 3.  

[^2171-1]: Before or after साधु two aksharas  

are missing; the lacuna not indicated in A; C supplements सम्यग्जा॰.  

[page 246]  



अनुजो लक्ष्मकः सुज्जेर्बद्ध्वा नीतः स विक्रियाम् । KRT_8_2177ab  
नृपं वीक्ष्यादयैः कैश्चिद्राजधान्यङ्गने हतः ॥ KRT_8_2177cd  
भ्राता पितृव्यजस्तस्य संगटाख्यो नृपाङ्गने । KRT_8_2178ab  
अटन्नट इव प्राणानौचित्येनामुचत्कृती ॥ KRT_8_2178cd  
प्रविष्टः शरणं बाणवंश्यैः पापैः प्रमापितः । KRT_8_2179ab  
उन्मत्तो मुम्मुनिस्तस्य भ्राता कैश्चित्स्वमन्दिरे ॥ KRT_8_2179cd  
सुज्जिस्यालस्तु शृङ्गारवृत्त्या भङ्गुरया हतः । KRT_8_2180ab  
महाकुलीनो विचस्न्नौचित्येन च चित्रियः ॥ KRT_8_2180cd  
सङ्गिकाख्यः प्रतीहारो व्रणितः शनकैर्हतः । KRT_8_2181ab  
अन्येपि संश्रिताः सुज्जेस्तत्र तत्र प्रमिम्यिरे ॥ KRT_8_2181cd  
जात्यवाजिजवप्राप्तप्राणाः कोष्ठेश्वरान्तिकम् । KRT_8_2182ab  
आसाद्य वीरपालाद्या द्वित्रा मृत्युभयं जहुः ॥ KRT_8_2182cd  
व्रजञ्शरदियो[^2183-1] दुष्टोत्थानरुद्धतुरंगमः । KRT_8_2183ab  
प्रपेदे संगटभ्राता बन्धनं सुभटामठे ॥ KRT_8_2183cd  
सूनुश्च सज्जलः सुज्जेः श्वेतिकश्चाग्रजात्मजः । KRT_8_2184ab  
उल्हणस्य तनूजश्च कारागारं प्रपेदिरे ॥ KRT_8_2184cd  
इत्थं राजन्यमात्ये[^2185-1] च प्राप्ते पिशुनवश्यताम् । KRT_8_2185ab  
नवमेब्दे शुचेः शुक्लपञ्चम्यां विप्लवोभवत् ॥ KRT_8_2185cd  
कार्ये क्वापि विपर्यस्तसत्त्वं संस्मृत्य मन्त्रिणम् । KRT_8_2186ab  
तमद्यापि नृपस्तादृग्भृत्योपेतोनुतप्यते ॥ KRT_8_2186cd  
वेतालोत्थापनाच्छ्वभ्रलङ्घनाद्विषचर्वणात् । KRT_8_2187ab  
व्यालाश्लेषाच्च विषमं सत्यं राजोपसेवनम् ॥ KRT_8_2187cd  
अनात्मायत्तनिस्तीर्णगुणानां चक्रवर्तिनाम् । KRT_8_2188ab  
शकटानामिवाग्रस्थो विश्वस्तः को न भज्यते ॥ KRT_8_2188cd  
अयुक्तं नृपतिः सुज्जिवधं मेने प्रजाः पुनः । KRT_8_2189ab  
युक्तं ज्ञात्वा तमुद्रिक्तशक्तितां विविदुः प्रभोः[^2189-1] ॥ KRT_8_2189cd  
भेजे राजा सञ्जपालं कम्पनाधिपतिं ददत् । KRT_8_2190ab  
कुलराजे च नगराधीकारित्वं समार्पयत्[^2190-1] ॥ KRT_8_2190cd  
त्यक्त्वा मल्लार्जुनं[^2191-1] धन्योदयौ नगरमागतौ । KRT_8_2191ab  
प्राग्वत्पुनर्जजृम्भाते प्रियौ विश्वंभराभुजः ॥ KRT_8_2191cd  
इतराश्रयविच्छेदा वीतपारिप्लवस्थितिः । KRT_8_2192ab  
श्रीः सर्वाकारमकरोत्स्थिरं चित्ररथे पदम् ॥ KRT_8_2192cd  
अद्भुतैश्वर्यधुर्योपि राष्ट्रं दण्डेन पीडयन् । KRT_8_2193ab  
शमं नेतुमशक्योभूत्स भूपस्याप्यनङ्कुशः ॥ KRT_8_2193cd  
गन्धर्वानाभिधे ग्रामे टिक्कं हत्वा व्यसर्जयत् । KRT_8_2194ab  
पारेविशोकं कोट्टेशस्तच्छिरः पार्थिवान्तिकम् ॥ KRT_8_2194cd  
निसर्गद्वेषिणा प्राप्तप्रतापे नितरां नृपे । KRT_8_2195ab  
तदानीं तप्यमानेन दूतेनाप्यायितोसकृत् ॥ KRT_8_2195cd  
कोष्ठेश्वरेण रभसादल्पैः परिजनैर्युतः । KRT_8_2196ab  
निशि लोठनदेवः स हाडिग्रामं ततोविशत् ॥ KRT_8_2196cd  
महाकथितकन्योन्यैः संरब्धे राज्ञि सर्वतः । KRT_8_2197ab  
बद्धसंधिर्लवन्यस्तं विससर्ज यथागतम् ॥ KRT_8_2197cd  
उच्चलादिवदादातुं राज्यं स रभसं भजन् । KRT_8_2198ab  
निर्व्यूढिशून्यदार्द्योगान्मूढो लोकस्य हास्यताम् ॥ KRT_8_2198cd  
तीक्ष्णप्रयुक्तिभिः सैन्यभेदैरन्यैश्च कोष्ठकम् । KRT_8_2199ab  
उपायैर्नृपतिस्तैस्तैस्ततो हन्तुं व्यचिन्तयत् ॥ KRT_8_2199cd  
प्रतिद्वन्द्वीव तीक्ष्णानां पाटिताक्षः क्षमाभुजम्[^2200-1] । KRT_8_2200ab  
न संप्रासादयत्क्रुद्धः[^2200-2] प्रतियोद्धुं त्वचिन्तयत् ॥ KRT_8_2200cd  
स्वैः स्वैः प्रदेशैरादिश्य प्रवेष्टुं पृतनापतीन् । KRT_8_2201ab  
स्वयमुच्चावचैः सैन्यैरवचस्कन्द तं पुनः ॥ KRT_8_2201cd  
स भूपं रभसायातं ज्ञात्वाल्पपृतनं बली । KRT_8_2202ab  
प्राप्तश्छलयितुं तस्थौ प्रतापैः परिहारितः ॥ KRT_8_2202cd  
लग्ने रणे चित्ररथः पृथुसैन्योपि दैवतः । KRT_8_2203ab  
तस्य सैन्यैकदेशेन निन्ये जयविपर्ययम् ॥ KRT_8_2203cd  
भङ्गेनामङ्गलोंकारकल्पेन[^2204-1] किल तेन सः । KRT_8_2204ab  
ततः प्रभृत्यभूद्भ्रश्यदवष्टम्भो दिने दिने ॥ KRT_8_2204cd  
रिल्हणादीन्योधयित्वा व्यूढव्यस्ताखिलानुगः । KRT_8_2205ab  
लवन्यो न्यपतत्सायं कम्पनाधिपतेर्बले[^2205-1] ॥ KRT_8_2205cd  

[^2183-1]: C शरदि यो.  

[^2185-1]: Emended with C; A ॰मन्ये.  

[^2189-1]: Conjectural emendation of G.(sec. manu); A प्रजाः.  

[^2190-1]: Emended; A ॰भुजाम्.  

[^2190-2]: Emended; A संप्रसाद॰.  

[^2204-1]: Doubtful emendation; A भङ्गनामङ्गलों॰; C अङ्गनामङ्गलौङ्कार॰.  

[^2205-1]: Emended; A ॰र्बली.  

[page 247]  



ऊनैः शतादपि भटैर्युतो विद्रुतसैनिकः । KRT_8_2206ab  
सेहे[^2206-1] तत्सैन्यरोषं स गजक्षोभमिवाचलः ॥ KRT_8_2206cd  
किं वाच्यः स नरव्याघ्रः प्रवृद्धिं याति संगरे । KRT_8_2207ab  
निजवर्मतनुत्रादि यस्य मानि[^2207-1] न वर्ष्मणि ॥ KRT_8_2207cd  
मन्दीकृतारिसंरम्भमवष्टम्भेन तादृशा । KRT_8_2208ab  
तं त्रिल्लकादयः प्रापुर्लवन्याः सैन्यशालिनः ॥ KRT_8_2208cd  
तैः सजातीयदाक्षिण्यात्तटस्थैरपि संकटे । KRT_8_2209ab  
तस्येषदुपयोगोभूत्स्ववीर्यापास्तविद्विषः ॥ KRT_8_2209cd  
काले संनहनं रात्रिजागरः सामतो बलैः । KRT_8_2210ab  
समये ग्रहणत्यागतत्तद्युक्तिविकपनम् ॥ KRT_8_2210cd  
लब्धभूम्यपरित्यागो जिगीषोरीदृशैर्गुणैः । KRT_8_2211ab  
चलेयुररयोप्यस्य का वैर्याक्रमणे स्तुतिः ॥ KRT_8_2211cd  
अविश्वसन्भिन्नभृत्यस्तादृक्संरम्भपीडितः । KRT_8_2212ab  
पलायनोन्मुखः शैलात्कोष्ठकोथ व्यगाहत ॥ KRT_8_2212cd  
मार्गेष्वकालप्रालेयपातरुद्धेषु वाजिनाम् । KRT_8_2213ab  
गन्तुं तस्योद्यमं जघ्नुः पृष्टलग्ना विरोधिनः ॥ KRT_8_2213cd  
अवमानोपतप्तोथ परिमेयपरिच्छदः । KRT_8_2214ab  
स ययौ जाह्नवीं स्नातुं राज्ञा राष्ट्रादपाकृतः ॥ KRT_8_2214cd  
सोमपालोथ भूपालनाम्ना पुत्रेण खेदितः । KRT_8_2215ab  
दीर्घद्वैराज्यदुःखार्तः शरणं नृपतिं ययौ ॥ KRT_8_2215cd  
पुत्रौ दत्तवतो नीविं नागपालस्य तस्य च । KRT_8_2216ab  
अभयं प्रतिशुश्राव भूभृदाश्रितवत्सलः ॥ KRT_8_2216cd  
बृहद्राजस्य जिह्मोयं दौस्थ्यहेतुरभूदिति । KRT_8_2217ab  
स तदापदि नास्मार्षीदव्याजौदार्यधुर्यधीः ॥ KRT_8_2217cd  
साहायकाय स्वं सैन्यं दत्तवांस्तं महीपतिः । KRT_8_2218ab  
भूयः प्रतिष्ठामनयद्दर्पप्रशमनाद्द्विषाम् ॥ KRT_8_2218cd  
स्नात्वा द्युनद्यां व्यावृत्तः कोष्ठकोत्रान्तरे पुनः । KRT_8_2219ab  
मल्लार्जुनं गृहीत्वाभूद्वैराज्योत्थापनोद्यतः ॥ KRT_8_2219cd  
अकोपरागे प्राप्तः स कुरुक्षेत्रमवाप तम् । KRT_8_2220ab  
लवन्यं कार्यतस्त्यक्तपूर्ववैरो नृपात्मजः ॥ KRT_8_2220cd  
आहूतो लोठनः पूर्वमायातस्तेन डामरम् । KRT_8_2221ab  
निशम्य तं संघटितं[^2221-1] खिन्नः प्रायाद्यथागतम् ॥ KRT_8_2221cd  
विजयेशाग्रतः पीतकोशोपि नृपतिद्विषः । KRT_8_2222ab  
प्रविविक्षूनुपैक्षिष्ट सोमपालो दुराशयः ॥ KRT_8_2222cd  
आराधनाय भूभर्तुस्तत्पुत्रः कोष्ठकं पुनः । KRT_8_2223ab  
प्राप्तं स्वविषयैस्तैस्तैष्ठक्कुरैर्निरलुण्ठयत् ॥ KRT_8_2223cd  
अत्रान्तरे चित्ररथं संवृद्धायासदुर्ग्रहम्[^2224-1] । KRT_8_2224ab  
अनिच्छन्तोवन्तिपुरे प्रायं चक्रुर्द्विजातयः ॥ KRT_8_2224cd  
उपेक्ष्यमाणास्ते दर्पात्तेनागणितभूभुजा । KRT_8_2225ab  
ज्वलितो ज्वलने देहान्वहवो जुहुवुः शुचा ॥ KRT_8_2225cd  
चरके धर्मधेनूनामुत्तब्धेपि तदाश्रितैः । KRT_8_2226ab  
वह्निं गोपालकोप्येकः कारुण्यप्रवणोविशत् ॥ KRT_8_2226cd  
भट्टस्योद्भटवंशस्य पृथ्वीराजस्य नन्दनः । KRT_8_2227ab  
युवा विजयराजाख्यः सानुजो गाढदुर्गतः ॥ KRT_8_2227cd  
देशान्तरं जिगमिषुर्विषमं वीक्ष्य तत्र तत् । KRT_8_2228ab  
व्याजहारानुजन्मानं कारुण्यास्रुकणान्किरन् ॥ KRT_8_2228cd  
उपेक्ष्यमाणा दाक्षिण्यस्तम्भितेन महीभुजा । KRT_8_2229ab  
विशः सचिवपाशेन विवशाः पश्य नाशिताः ॥ KRT_8_2229cd  
छन्दानुवृत्त्यामात्यानां[^2230-1] यत्र क्ष्माभृदुपेक्षते । KRT_8_2230ab  
कस्तत्रान्यस्तु दीनानामापच्छमयिता विशाम् ॥ KRT_8_2230cd  
यद्वा न्यायोयमन्योन्यस्पर्धया यदुपप्नुतम् । KRT_8_2231ab  
शमिता दण्डयेच्छाम्यं शमितारं परोथ वा ॥ KRT_8_2231cd  
विशृङ्खलं नयेच्छय्यां दार्ढ्यसारं विघट्टनैः । KRT_8_2232ab  
कदाचिल्लोहमश्मानमश्मा लोहं कदाचन ॥ KRT_8_2232cd  
दोषेणैकेन न द्वेष्यो राजा सर्वगुणोज्ज्वलः । KRT_8_2233ab  
वधाच्चिन्नरथस्यान्यद्विधेयं नावभाति मे ॥ KRT_8_2233cd  
धर्मः सर्वोपकार्येकक्षुद्रक्षपणमुच्यते । KRT_8_2234ab  
जघानाजगरं सोपि जन्तूनामन्तकं जिनः ॥ KRT_8_2234cd  

[^2206-1]: Emended; A सह.  

[^2221-1]: Emended; A सङ्घटितुं.  

[^2224-1]: Emended with C; A सवृद्धायास॰.  

[^2230-1]: Emended with C; A apparently ॰मान्यानां.  

[page 248]  



दुर्वृत्तदमनेस्माभिः[^2235-1] कृते तेजस्विनो जनात् । KRT_8_2235ab  
भूयोप्यधिकृतो बिभ्यन्न कश्चित्पीडयेत्प्रजाः ॥ KRT_8_2235cd  
कायस्यास्य परित्यागादनन्ता जन्तवो यदि । KRT_8_2236ab  
सुखिनः स्युरसौ भ्रातर्वणिज्या ज्यायसी न किम् ॥ KRT_8_2236cd  
संशुश्रुवांसं स तथेत्यथ तं कोशपीथिनम् । KRT_8_2237ab  
विधायानुससारैत्य हन्तुं चित्ररथं तदा ॥ KRT_8_2237cd  
कालेस्मिन्धर्मदौर्बल्यकलुषेपि कलेः किल । KRT_8_2238ab  
प्रभावो भूमिदेवानां द्योततेद्याप्यभङ्गुरः ॥ KRT_8_2238cd  
ब्राह्मणैरपरिक्षीणपूर्णपुण्यो न कश्चन । KRT_8_2239ab  
धैर्यमारभते भ्रष्टदुष्टोत्पाटनपाटवैः ॥ KRT_8_2239cd  
द्विजानुद्वेजयन्सुज्जिर्द्विजादेवासदद्वधम् । KRT_8_2240ab  
विप्रेणैव हतश्चित्ररथो विप्रावमानकृत् ॥ KRT_8_2240cd  
द्विजोत्थापितयाक्रान्तचित्तोसौ कृत्यया ध्रुवम् । KRT_8_2241ab  
दध्यौ तस्य वधं प्राणान्विना कारणमुत्सृजन् ॥ KRT_8_2241cd  
कृशानुसादकृषत विप्रा देहान्यदैव ते । KRT_8_2242ab  
तद्वेषस्तुल्यसंघर्षे तदैवासीद्धतानुगः ॥ KRT_8_2242cd  
अनासादयतश्चित्ररथं पृथुबलान्वितम् । KRT_8_2243ab  
गणरात्रमभूद्धन्तुर्दिवारात्रं प्रजागरः ॥ KRT_8_2243cd  
स ह्यपर्यन्तसामन्तसीमन्तितपथो व्रजन् । KRT_8_2244ab  
अभूददृश्यो दृश्यश्च जनसंवाधमध्यगः ॥ KRT_8_2244cd  
तेन साश्चर्यनैश्चल्यनिष्ठुरेणैकदा जवात् । KRT_8_2245ab  
सोनुसस्रे व्यतिक्रान्तनिःश्रेणिर्नृपवेश्मनि ॥ KRT_8_2245cd  
विलम्बितस्य स्तम्भाग्रे[^2246-1] कृपाण्या मूर्ध्न्यथास्य सः । KRT_8_2246ab  
सामन्तमध्यगस्यैव प्राहरत्तीव्रसाहसः ॥ KRT_8_2246cd  
मुमूर्षोरिव तत्रास्य वैह्वल्यगलितस्मृतेः । KRT_8_2247ab  
उद्भ्रान्तचक्षुषो वर्चश्च्यवनं समपद्यत ॥ KRT_8_2247cd  
प्रमापितोयं राज्ञेति ज्ञात्वा सत्त्ववहिष्कृताः । KRT_8_2248ab  
वित्रस्तास्तं तथाभूतमत्यजन्ननुजीविनः ॥ KRT_8_2248cd  
तं वीतजीवितं ज्ञात्वा न तीक्ष्णः प्राहरत्पुनः । KRT_8_2249ab  
प्राप्तं द्वितीयनिःश्रेण्या भ्रातरं निषिषेध च ॥ KRT_8_2249cd  
न पलायिष्ट निर्विघ्नसर्वमार्गोपि घातितः । KRT_8_2250ab  
राज्ञा चित्ररथः शश्वदित्युच्चैः प्रोच्चकार सः ॥ KRT_8_2250cd  
प्रनष्टं[^2251-1] भृष्टमांसादिराज्यभोगपुरःसरैः । KRT_8_2251ab  
सर्वैः कापुरुषैस्त्रासादथ चित्ररथानुगैः ॥ KRT_8_2251cd  
ज्यायांल्लोठरथस्तस्य भ्राता भीत्या पलायितः । KRT_8_2252ab  
शरणं नर्तकीमेकां ययौ वक्त्रार्पितस्तनः ॥ KRT_8_2252cd  
तादृक्प्रवेशितश्चित्ररथोभ्यर्णं महीभुजा । KRT_8_2253ab  
मा भैषीः[^2253-1] प्राहरत्कस्त्वामित्युक्त्वाश्वासितः स्वयम् ॥ KRT_8_2253cd  
नृपाज्ञया को निहन्ता द्वारेशस्येति वादिभिः । KRT_8_2254ab  
तीक्ष्णोन्विष्टो भटैः सोहमित्युक्त्वा स्वं न्यदर्शयत् ॥ KRT_8_2254cd  
धीरो योधान्स्वधैर्यात्तलङ्घनश्लाघ्यविक्रमः । KRT_8_2255ab  
त्रिंशद्विंशान्स हत्वाथ प्रहृत्य चरणे हतः ॥ KRT_8_2255cd  
परित्राणाय साधूनां विनाशाय च दृष्कृताम् । KRT_8_2256ab  
धर्मसंस्थापनार्थाय संभवामि युगे युगे[^2256-1] ॥ KRT_8_2256cd  
लब्धा लिखिततत्कृत्यकारणा पत्रिका करात् । KRT_8_2257ab  
तस्यान्तसमयाशंसा श्लोकेनानेन पावनी ॥ KRT_8_2257cd  
अरुच्युन्माददीनत्वयुतश्चित्ररथस्ततः । KRT_8_2258ab  
रूढव्रणोपि लालाटसंधिवेधादजायत ॥ KRT_8_2258cd  
स मासान्प्रञ्चषान्याप्य निराप्यायकृशाकृतिः । KRT_8_2259ab  
विवेष्टमानोवर्तिष्ट शयनीयतलेन्वहम् ॥ KRT_8_2259cd  
मल्लार्जुनं पुरस्कृत्य कोष्ठकोi विप्लवोन्मुखः । KRT_8_2260ab  
तन्मध्ये तरुसंबाधं गिरिदुर्गमगाहत ॥ KRT_8_2260cd  
मा[^2261-1] मामभ्रमयं भ्राम्यन्स्वयूथ्यग्रसनोद्यमात् । KRT_8_2261ab  
अविस्मृतापदं लोकं पुनर्द्वैराज्यशङ्किनम् ॥ KRT_8_2261cd  
अकाण्डाम्बुदजाद्येन पीडिताङ्ग इवाभजत् । KRT_8_2262ab  
परचक्रोदयेनाशु लोकः शिथिलशक्तिताम् ॥ KRT_8_2262cd  
तरुदुर्गं तदकृशक्रोशव्याप्यथ[^2263-1] सर्वतः । KRT_8_2263ab  
व्याप्तोपान्तवनग्रामैः सचिवैः स न्यरोधयत् ॥ KRT_8_2263cd  

[^2235-1]: Misread in C दुर्वृत्तहसने॰.  

[^2246-1]: Emended; A स्तम्बाग्रे.  

[^2251-1]: Emended with C; A प्र--.  

[^2253-1]: Emended with C; A भैषीन्प्रा॰.  

[^2256-1]: Compare fore this verse iv. 8.  

[^2261-1]: The text od the first is corrupt; perhaps read स समभ्रमयद्भ्रा॰.  

[^2263-1]: A ॰क्रोष॰.  

[page 249]  



सञ्जपाले यवनकैः स्कन्धावारं[^2264-1] निबध्नति । KRT_8_2264ab  
अनुचक्रुर्द्विषोस्पन्दान्निवातस्तिमितांस्तरून् ॥ KRT_8_2264cd  
धन्योपि शिलिकाकोट्टपर्यस्तकटकोभवत् । KRT_8_2265ab  
गन्धद्वेषी गजरिपुः सिन्धुरस्येव[^2265-1] वैरिणः ॥ KRT_8_2265cd  
आवासितबलो राज्ञा गोवासे रिल्हणोकरोत् । KRT_8_2266ab  
अटवीं पर्यटन्घूकानिवार्को ब्रुडितानरीन् ॥ KRT_8_2266cd  
तीव्रशक्तेर्नृपस्यैवमारम्भैः स्तम्भितोभजत् । KRT_8_2267ab  
कोष्ठेश्वरस्त्रिचतुरान्मासान्संचारशून्यताम् ॥ KRT_8_2267cd  
क्लिष्टे देशान्तरे राष्ट्रानन्तरैर्न्यक्कृतो नृपैः । KRT_8_2268ab  
भिन्नस्ववर्गो भूभर्तृभृत्यव्यर्थीकृतोद्यमः ॥ KRT_8_2268cd  
वालिशत्वादकुशलो[^2269-1] ज्ञातुं वृत्तिं महीभुजाम् । KRT_8_2269ab  
स विस्मृतागाः संधातुमैच्छच्छिन्नपदो नृपम् ॥ KRT_8_2269cd  
उज्जिहीर्षोः प्रभोर्मन्युं वाच्यम् तद्वञ्चनाद्विदन् । KRT_8_2270ab  
भक्त्येकाग्रः सञ्जपालस्तस्येच्छां तामपूरयत् ॥ KRT_8_2270cd  
तथार्तोपि रिपुं राज्ञः संधित्सुर्न्यग्रहीन्न सः । KRT_8_2271ab  
पृथ्वीहरप्रसूतानां निर्द्रोहत्वं न कौतुकम् ॥ KRT_8_2271cd  
तेन प्रहिण्वता राजवैरिणं स्वकराङ्गुलिम् । KRT_8_2272ab  
छिन्दतापि महीभर्तुर्मन्युश्छेत्तुं न पारितः ॥ KRT_8_2272cd  
कण्ठबद्धशिरःशाटः शीर्षेणोपानहं वहन् । KRT_8_2273ab  
भुक्तोवेलोपि भूपालं कर्तुं नाशकदक्रुधम् ॥ KRT_8_2273cd  
अस्वीकृततद्वित्रभूभृल्लाञ्छनः स हि राजवत् । KRT_8_2274ab  
तत्तत्प्रत्युक्तभूपाज्ञः सर्वं गर्वाद्व्यवाहरत् ॥ KRT_8_2274cd  
शुश्राव बद्धं तनम्ध्ये यातं मल्लार्जुनं नृपः । KRT_8_2275ab  
अनुबध्नाति भव्यानामुदयेभ्युदयान्तरम् ॥ KRT_8_2275cd  
नीयमानः स हि स्कन्धमधिरोप्यानुजीविभिः[^2276-1] । KRT_8_2276ab  
अजाङ्घिकतया मार्गोल्लङ्घनायासनिःसहः[^2276-2] ॥ KRT_8_2276cd  
ततस्ततो भयस्थानान्निस्तीर्णो लोहराश्रितम् । KRT_8_2277ab  
सावर्णिकाभिधं ग्रामं प्राप्तो विन्यस्तरक्षिणा ॥ KRT_8_2277cd  
निरुद्धो जग्गिकाख्येन ठक्कुरेण महीपतिः । KRT_8_2278ab  
प्रियंकरं तं च भृत्यं शुश्रावान्तिकमागतम् ॥ KRT_8_2278cd  
बद्धप्रायोरिणा दुर्गान्निर्गतः स कथंचन । KRT_8_2279ab  
बद्धस्तेन पुनः शक्तिः[^2279-1] कस्य भाव्यर्थलङ्घने[^2279-2] ॥ KRT_8_2279cd  
गङ्गा द्युमार्गलुठिता जठरात्कथंचिदेकस्य संहृतवतो निसृता महर्षेः । KRT_8_2280ab  
ग्रस्तापरेण कृतसागरगर्तपूर्तिः शक्तो न कोपि भवितव्यविलङ्घनायाम् ॥ KRT_8_2280cd  
जग्गिके[^2281-1] बद्धसंप्राप्तिपर्यन्तोपान्तरक्षिणि । KRT_8_2281ab  
राज्ञोदयद्वारपतिः प्रायोजि प्राज्यबुद्धिना ॥ KRT_8_2281cd  
तं विना धैर्यगाम्भीर्यशौर्यधुर्यं महाधियम् । KRT_8_2282ab  
संकटे न ह्यवष्टम्भो राज्ञाज्ञाय्यन्यमन्त्रिणाम् ॥ KRT_8_2282cd  
स ह्यतिक्रम्य साबाधान्मार्गानुभयवेतनैः । KRT_8_2283ab  
तमोरिस्थितमद्राक्षीत्तं क्षमापतिविद्विषम् ॥ KRT_8_2283cd  
निष्ठाशून्येन धैर्यसंभावनावहः । KRT_8_2284ab  
स्तुवन्त तं बहिः प्राप्तं तत्तदुक्त्वाब्रवीत्पुनः ॥ KRT_8_2284cd  
सर्वतो ज्यायसीं भर्तृभक्तिं यो बहु मन्यते । KRT_8_2285ab  
भवान्धुर्यो मतिमतामाहृतो लोभनातुरैः ॥ KRT_8_2285cd  
कृता रक्षामणिसमं सहायं त्वादृशं विना । KRT_8_2286ab  
हानिर्मे दुर्नरेन्द्रस्य बाल्ये राज्ये बहुच्छलैः ॥ KRT_8_2286cd  
दुष्प्रेक्ष्यमाणां भवत्येव नियमाद्राजभास्वताम् । KRT_8_2287ab  
भाग्यान्तहेमन्तदिने जननेत्रविलङ्घ्यता ॥ KRT_8_2287cd  
शोभते रुधिराताम्रमण्डलाग्रो यथोदये । KRT_8_2288ab  
तथा वोस्तमये भास्वानिव वन्ध्यः स भूपतिः ॥ KRT_8_2288cd  
धन्योवतारो यस्यासीत्क्षुभ्यत्पौराङ्गनाजनः । KRT_8_2289ab  
उदयेस्तमयेप्युग्रे रागव्यग्राप्सरोगणः ॥ KRT_8_2289cd  
पदे प्रयोगं लब्ध्वार्थं किंचित्कृत्वा कुलीनवत् । KRT_8_2290ab  
अहं कविरिव प्रौढः प्राप्तो निर्व्यूढिमूढताम् ॥ KRT_8_2290cd  
सत्यंकारोधुना भूत्वा विधत्तां स्वान्तसुस्थितिम् । KRT_8_2291ab  
साध्यत्वानतिवृत्तेन वरेणैकेन मे भवान् ॥ KRT_8_2291cd  

[^2264-1]: A. स्कन्दा॰.  

[^2265-1]: A सिन्दुरस्येव.  

[^2269-1]: A वालि॰.  

[^2276-1]: Emended; A स्कन्दम॰.  

[^2276-2]: Emended; ॰ल्लङ्घनाय स नि॰.  

[^2279-1]: Emended; A शक्ति.  

[^2279-2]: Emended; A भावार्थ.  

[^2281-1]: Doubtful; A जग्गके; cf. viii. 2278.  

[page 250]  



इत्युक्त्वा प्रत्ययोत्पत्त्यै संस्प्रष्टुं स्फाटिकं ततः । KRT_8_2292ab  
सपीठं पुरतो द्वारपतेर्लिङ्गमुपानयत् ॥ KRT_8_2292cd  
अच्छलाहवसंमर्दप्रासशूलेषुवर्षिणः । KRT_8_2293ab  
योधान्योद्धुम् वरं भावं[^2293-1] मानवान्नूनमिच्छति ॥ KRT_8_2293cd  
इति संभाव्य संस्पृष्टशिवलिङ्गः स वाञ्छितम् । KRT_8_2294ab  
वरं तस्योररीचक्रे स च भूयो जगाद तम् ॥ KRT_8_2294cd  
आकृष्टदृष्टिरहतः क्ष्माभुजोन्तिकमक्षतः । KRT_8_2295ab  
यथेदृगेव प्राप्तोषि तथा त्वामर्थयेधुना ॥ KRT_8_2295cd  
कार्पण्योपहतं तस्य वचः श्रुत्वा त्रपाजडाः । KRT_8_2296ab  
सर्वेप्युर्वीमुखास्तस्थुर्वृष्ट्यार्द्राः पल्लवा इव ॥ KRT_8_2296cd  
अन्तक्षणस्ततो भिक्षो स्मर्यमाणः सचेतसाम् । KRT_8_2297ab  
विकासहेतुतां प्राप स्वस्थस्य मनसः पुनः ॥ KRT_8_2297cd  
मनुष्यवाह्यमारूढः पत्त्रं निन्ये स निस्त्रपः । KRT_8_2298ab  
तेन स्वपालितांलोकानपि पश्यन्नविक्रियम् ॥ KRT_8_2298cd  
अहीनाहारनिद्रादिवैवश्यः पशुवत्पथि । KRT_8_2299ab  
कृष्यमाणः स केनापि न विकल्पेन पस्पृशे ॥ KRT_8_2299cd  
पश्यन्नानीयमानं तं गोप्तृभिस्तादृशं जनः[^2300-1] । KRT_8_2300ab  
दयार्द्रहृदयश्चासीन्नाभ्यनन्दच्च भूभुजम् ॥ KRT_8_2300cd  
उवाच चानुकम्प्येस्मिञ्जन्मज्येष्ठस्य भूपतेः । KRT_8_2301ab  
नैतावद्भाति नैर्घृण्यमनुजे पितृवर्जिते ॥ KRT_8_2301cd  
असेचनकमेतस्य मेचकाब्जदृशो वपुः । KRT_8_2302ab  
क्लेशगर्ह्यमनिस्त्रिंशचेताः कः कर्तुमर्हति ॥ KRT_8_2302cd  
पूर्वापरानुसंधानवन्ध्यस्तं दृष्ट्यांस्तदा । KRT_8_2303ab  
विस्मृतागा नृपं तत्तदित्युपालभताध्वनि ॥ KRT_8_2303cd  
गणना काथ वा बालबालिशादौ[^2304-1] विधीयते । KRT_8_2304ab  
न चित्तवृत्तेरैकाग्र्यं महतामपि सर्वदा ॥ KRT_8_2304cd  
श्रोतॄणां द्यूतपाञ्चालीकेशकृष्ट्यादि शृण्वताम् । KRT_8_2305ab  
पाण्डवेभ्योधिकः क्रोधो धार्तराष्ट्रेषु जायते ॥ KRT_8_2305cd  
कुरूणां क्षतजापाने भग्नोरोर्मूर्धताडने । KRT_8_2306ab  
श्रुते पाण्डवविद्वेषस्तेषामेव च दृश्यते ॥ KRT_8_2306cd  
परावरज्ञः कार्याणां न कश्चिन्मध्यमं विना । KRT_8_2307ab  
तटस्थेनुभवाभेदस्तत्र तत्र कथं भवेत् ॥ KRT_8_2307cd  
स पौरान्रोद्ययन्नङ्के छिन्नाङ्गुल्यङ्कमुद्वहन् । KRT_8_2308ab  
युग्याधिरूढो मृत्पात्रं सायं नगरमासदत् ॥ KRT_8_2308cd  
न्यधत्ताश्वयुजाशुक्लपञ्चदश्यां महीपतिः । KRT_8_2309ab  
एकादशेशब्दे तं रक्षियुतं नवमठान्तरे ॥ KRT_8_2309cd  
त्यक्ताहारस्य च निशाः पञ्चषास्तस्य ताम्यतः । KRT_8_2310ab  
पार्श्वं जगाम कारुण्याच्चरणस्पर्शनार्थिनः ॥ KRT_8_2310cd  
अवादीदर्थितं तस्मै प्रतिश्रुश्रुवुषेभ्यम् । KRT_8_2311ab  
द्रोहावेकान्ततो वध्यौ स चित्ररथकोष्ठकौ ॥ KRT_8_2311cd  
राजा निर्जग्मुषः स्वोर्वीं कोष्ठकस्याथ बन्धनम् । KRT_8_2312ab  
विधित्सुः पञ्चषानाप्तान्रिह्लणादीनचूचुरत् ॥ KRT_8_2312cd  
सर्वेषु गलितौजःसु स्वयं राज्ञ्युद्यमस्पृशि । KRT_8_2313ab  
अथ तं रिल्हणो दोर्भ्यां झषं ग्राह इवाग्रहीत् ॥ KRT_8_2313cd  
हृतशस्त्रः स बलिनस्तस्य दोष्पञ्जरान्तरे । KRT_8_2314ab  
तस्थावचेष्टो निद्रान्धो भूतेनेवासनीकृतः ॥ KRT_8_2314cd  
भ्रातृव्यो भिःखराजाख्यः[^2315-1] कुलराजस्य कोपनः । KRT_8_2315ab  
भूभृद्भक्त्या कृपाण्यास्य निर्विभेद कृकाटिकाम् ॥ KRT_8_2315cd  
परश्वधेन मूर्ध्न्येनं पृथ्वीपालश्च ताडयन् । KRT_8_2316ab  
राजबीजी स च क्रोधान्न्यषिध्यत महीभुजा ॥ KRT_8_2316cd  
कृकाटिकास्थिसंजातमर्मवेधोपचेष्टितः । KRT_8_2317ab  
विवेष्टमानोवर्तिष्ट क्षितौ स रुधिरोक्षितः ॥ KRT_8_2317cd  
महाबलैः कमलियप्रमुखैस्तस्य सोदरः । KRT_8_2318ab  
चतुष्कः पातितोप्युर्व्यां गण्डशैल इव द्विपैः ॥ KRT_8_2318cd  
विलोक्य वैकल्यहतौ बद्धौ तौ स्वामिनौ[^2319-1] तथा । KRT_8_2319ab  
कृष्टासिधेनुरुत्तस्थौ द्विजन्मा मल्लकाभिधः ॥ KRT_8_2319cd  
उच्चावचेषु प्रहरन्स भूपालोपजीविषु । KRT_8_2320ab  
अतर्क्यमाणस्तुमुलं राज्ञैवालक्ष्यतापतत् ॥ KRT_8_2320cd  

[^2293-1]: A माऽयं.  

[^2300-1]: Emended; A जनाः.  

[^2304-1]: A ॰वालि॰.  

[^2315-1]: A भि X ख॰.  

[^2319-1]: Emended with C; A स्वामिनो.  

[page 251]  



नृपान्तिकादापततस्तांस्तान्घ्नन्तं महाभटान् । KRT_8_2321ab  
अधावत्सासिधेनुस्तं कुलराजो महौजसम् ॥ KRT_8_2321cd  
प्रतिप्रहृतिषु क्षिप्रापतत्पाणिमपारयन् । KRT_8_2322ab  
निहन्तुं संरुरोधेव भित्तौ व्यायामवित्स तम् ॥ KRT_8_2322cd  
अपयातुमवस्थातुं प्रहर्तुं वाप्यशक्नुवन् । KRT_8_2323ab  
तस्थौ च बहुसंधानः संस्तभ्यैनमविक्षतम्[^2323-1] ॥ KRT_8_2323cd  
चरणास्फालनोत्फालदोःशब्दमुखरोन्तिकम् । KRT_8_2324ab  
धाविते पद्मराजेथ मल्लकोक्षिपदीक्षणम् ॥ KRT_8_2324cd  
प्राहरत्कुलराजोस्य लब्धरन्ध्रोथ वक्षसि । KRT_8_2325ab  
प्रहृत्य गच्छतः पाणेः स तस्याङ्गुष्ठमक्षिणोत् ॥ KRT_8_2325cd  
तौ बिज्जराजे[^2326-1] दर्पोष्णनिबिडे प्रहरत्युभौ । KRT_8_2326ab  
तस्मिन्प्रतिप्रहरति क्षिप्रं प्राहरतां ततः ॥ KRT_8_2326cd  
स त्रीनप्यभियोक्तॄंस्त्यक्त्वा दृक्पथमागतम् । KRT_8_2327ab  
चतुष्किकाद्वारगतं राजानं समुपाद्रवत् ॥ KRT_8_2327cd  
लक्षीभूते नृपे शीघ्रमनुधावन्ससंभ्रमम् । KRT_8_2328ab  
चकार कुलराजस्तं स्फिगस्थिक्षतिनिर्जवम् ॥ KRT_8_2328cd  
ततः सर्वैर्वृतो योधैः क्लीबाकीबान्स सत्वरम् । KRT_8_2329ab  
हत्वाभजद्वीरशय्यां रक्तस्यन्दोत्तरच्छदाम् ॥ KRT_8_2329cd  
जीवद्व्यापद्गतस्वामिवीक्षितः श्लाघ्यविक्रमः । KRT_8_2330ab  
स एवास्पृहणीयान्तक्षणो वीरेष्वगण्यत ॥ KRT_8_2330cd  
बहिः कोष्ठकभृत्येषु विद्रुतेष्वदरिद्रताम् । KRT_8_2331ab  
परं जनकचन्द्राख्यो धैर्येणोवाह डामरः ॥ KRT_8_2331cd  
निरायुधो राजभृत्याद्भृत्वैकस्मात्परश्वधम् । KRT_8_2332ab  
स ह्ययुद्धाग्रदूतत्वं नयन्भूरीन्यमान्तिके ॥ KRT_8_2332cd  
यियासोस्तस्य चण्डांशुमण्डलं परशुः करे । KRT_8_2333ab  
सुष्म्णासंविभागार्थी शशिखण्ड इवाविशत् ॥ KRT_8_2333cd  
नाद्राक्ष्म नाश्रौष्म वापि बद्धे भर्तरि यत्तदा । KRT_8_2334ab  
कोष्ठकस्य वधूरन्वतिष्ठन्मानवती सती । KRT_8_2334cd  
जीवन्भूयोपि लभेत त्वया स पतिरित्यसौ । KRT_8_2335ab  
बधूनामवधीर्योक्तिं प्राविशद्यद्दुताशनम् ॥ KRT_8_2335cd  
सप्तर्षियोषिदाश्लेषतर्षकिल्विषदूषितः । KRT_8_2336ab  
तस्याः सतीलोकगायाः पादाभ्यां पावितोनलः ॥ KRT_8_2336cd  
वसन्तस्य सुता धन्योदयभ्रातुः पुपोष सा । KRT_8_2337ab  
शुचिवंशाभिमानेन न डामरवधूव्रतम् ॥ KRT_8_2337cd  
लवन्यललनाः कुर्युर्वैधव्येपि धनेच्छया । KRT_8_2338ab  
ग्रामकार्यिकुटुम्ब्यादीन्नितम्बाभोगभागिनः ॥ KRT_8_2338cd  
मतिव्यामोहनिर्व्यूढवैक्लव्यस्याभिमानिनः । KRT_8_2339ab  
तयानुगाभ्यां च कृतं कोष्ठकस्योच्चकैः ॥ KRT_8_2339cd  
रूढव्रणोपि क्रिमिसाद्भूतः कैरपि किल्विषैः । KRT_8_2340ab  
निष्प्राणो गणरात्रेण कारायां कोष्ठकोभवत् ॥ KRT_8_2340cd  
अथ चित्ररथः शोषकृशः कलुषितं नृपम् । KRT_8_2341ab  
श्रुत्वा मल्लार्जुनेनाभूद्भयादत्यन्तदुःस्थितः ॥ KRT_8_2341cd  
पत्नी तस्यैकभार्यस्य प्रिया सूर्यमती सती । KRT_8_2342ab  
परलोकातिथिः पूर्वं विभवप्रतिभूरभूत् ॥ KRT_8_2342cd  
देहे याप्यहताप्याये गेहे गतपरिग्रहे । KRT_8_2343ab  
पत्यौ वैमत्यकलुषे नेषदप्येष पिप्रिये ॥ KRT_8_2343cd  
तीर्थस्थितस्य न स्यान्मे सागसोप्यप्रियं नृपात् । KRT_8_2344ab  
इति संचिन्त्य स प्रायान्मिषान्मर्तुं सुरेश्वरीम् ॥ KRT_8_2344cd  
अथ नानार्थभूयिष्ठां धाधीशाधिकश्रियः । KRT_8_2345ab  
स्थानात्ततस्ततस्तस्य पार्थिवोपाहरच्छ्रियम् ॥ KRT_8_2345cd  
कनकांशुकसंनाहवाजिरत्नायुधादिभिः । KRT_8_2346ab  
स्वा स्वा प्रकाशिता लक्ष्मीः स्पर्धयेवाधिकाधिका ॥ KRT_8_2346cd  
लोहरद्रोहधर्मोष्मशोषितो राजपादपः । KRT_8_2347ab  
तल्लक्ष्मीशैलतटिनीसेकेनाप्यायितोभवत् ॥ KRT_8_2347cd  
विप्लवे चिरनष्टेपि श्रीकल्याणपुरं न यः । KRT_8_2348ab  
वनवासोचितत्रासः शाल्वः सौभमिवात्यजत्[^2348-1] ॥ KRT_8_2348cd  
श्वेतच्छत्त्रांशुपृक्तेव चिन्तापाण्डुरवर्तत । KRT_8_2349ab  
बन्दीकृता नरेन्द्रश्रीर्निर्निद्रा यस्य मन्दिरे ॥ KRT_8_2349cd  

[^2323-1]: Emended with C; संष्तम्भ्यैनं.  

[^2326-1]: Emended; A बिज्जराजो.  

[^2348-1]: Emended; A साल्वः सौ-- मिवा॰; C सालूरोऽन्धुमिवा॰.  

[page 252]  



राज्ञा प्रयुक्तं विज्ञाय विजयः स भवोद्भवः । KRT_8_2350ab  
तीक्ष्णमानन्दनामानमवधीत्तेन चावधि ॥ तिलकम्॥[^2350-1] KRT_8_2350cd  
इत्थं स पप्रथे तादृक्प्रजापालनशालिनः । KRT_8_2351ab  
सर्वोत्साहमयोनेहा जयसिंहमहीभुजः ॥ KRT_8_2351cd  
तीर्थस्थिते चित्ररथे पादाग्रग्रहणैषिणौ । KRT_8_2352ab  
शृङ्गारजनकावास्तां तद्भृत्यौ व्यक्तचक्रिकौ ॥ KRT_8_2352cd  
प्रचुरोत्कोचदानेन स्वीकृत्य नृपतिं ययौ । KRT_8_2353ab  
शृङ्गारो भग्नजनकः स्वामिश्रीभोगभागिताम् ॥ KRT_8_2353cd  
चिरप्रचलितं द्वारमुदये निदधे पुनः । KRT_8_2354ab  
मेघकालः सरित्परं प्रतीर इव पार्थिवः ॥ KRT_8_2354cd  
अवश्यभोग्यदुष्कर्मदत्तमर्मव्यथश्चिरम् । KRT_8_2355ab  
कथाशेषोभवच्चित्ररथो मासैरथाष्टभिः ॥ KRT_8_2355cd  
हास्यावहोप्यविकृतो विकृतोनपास्यो दुर्गन्धिरप्यतिजडोपि गृहीतवाक्यः । KRT_8_2356ab  
पूर्वानुभावजयिनो भवति प्रभावाद्यस्य स्तुमस्तमतिसंस्तवमप्रतर्क्यम् ॥ KRT_8_2356cd  
निन्द्यैराद्यूतनाद्यैर्यश्चेष्टितैः प्रागभीष्टताम् । KRT_8_2357ab  
बाल्ये दुर्ललितस्वागाद्भूभर्तुश्चित्रचेतसः ॥ KRT_8_2357cd  
विसृज्यमानः संप्राप्तसाम्राज्येन दिवानिशम् । KRT_8_2358ab  
क्लमात्स्वीकृत्य ताम्बूलं तेन चित्ररथान्तिकम् ॥ KRT_8_2358cd  
दूत्यैः कृत्यान्तरज्ञत्वं प्राप्तवाचाप्ततां गतः । KRT_8_2359ab  
तदन्ते घटयन्राज्ञस्तद्भृत्यान्कोशदर्शकान् ॥ KRT_8_2359cd  
तदा सर्वोन्नताशेषमन्त्रिशून्ये नृपास्पदे । KRT_8_2360ab  
सज्जकस्यात्मजः प्राप शृङ्गारो मुख्यमन्त्रिताम् ॥ चक्कलकम्॥[^2360-1] KRT_8_2360cd  
तस्य वैधेयताभ्यस्तकुदृष्टेरपि दुष्कृतम्[^2361-1] । KRT_8_2361ab  
नायुः[^2361-2] पात्रार्पणात्तुच्छत्वागित्वेनापि संपदः ॥ KRT_8_2361cd  
योषित्कशिपुभोग्येन धन्यंमन्योपि सोभवत् । KRT_8_2362ab  
धान्यदानवदान्यत्वं[^2362-1] गुरूणामाजगाम यत् ॥ KRT_8_2362cd  
पीठं कृतवतो रूप्यं[^2363-1] संयोज्य रजतैर्निजैः । KRT_8_2363ab  
विद्यमानं सुरेश्वर्यां सायुज्यं तस्य युज्यते ॥ KRT_8_2363cd  
उर्वीशैरपि नार्वाग्भिर्योनुगन्तुमशक्यत । KRT_8_2364ab  
आषाढ्यामाद्यसंभारो निबिडद्रविणव्ययः ॥ KRT_8_2364cd  
नन्दिक्षेत्रे स तत्राद्यैः प्रणीतश्चप्पकादिभिः । KRT_8_2365ab  
तेन कालानुसारेण पोषितः पञ्चषाः समाः ॥ KRT_8_2365cd  
नर्माङ्गतायां निःसारो ज्ञातो यः सोधिकारभाक् । KRT_8_2366ab  
अचिन्त्यकृत्यकार्यासीत्स्वामिस्नेहप्रभावतः ॥ KRT_8_2366cd  
केलीसज्जैर्युवतिकरजैः कण्ठभूषादशायां यस्याज्ञायि त्रुटनमसकृत्क्ष्माधरेष्वासकृष्टौ । KRT_8_2367ab  
सोप्यादिष्टस्त्रिपुररिपुणा प्राप भङ्गं च भोगी शक्त्याधायी क्वचन न परो भर्तुराज्ञाप्रभावात् ॥ KRT_8_2367cd  
तं च रिल्हणधन्यौ च समाश्रित्येतरेतरम् । KRT_8_2368ab  
कार्यं जनकशृङ्गारावुत्कोचेनापजह्रतुः ॥ KRT_8_2368cd  
कदाचिज्जनकं बद्ध्वा सार्धं भूषणमौक्तिकैः । KRT_8_2369ab  
सपुत्रदारं शृङ्गारो[^2369-1] बाष्पबिन्दूनमोचयत् ॥ KRT_8_2369cd  
स तं च जातु निर्विद्य मानहीनमकारयत् । KRT_8_2370ab  
रूक्षरक्ष्यार्पितोत्कचधनाभ्यर्थितमैथुनः[^2370-1] ॥ KRT_8_2370cd  
अङ्गुष्ठनखनिर्घर्षनर्तितानामिकोर्मिकः । KRT_8_2371ab  
वदन्वामोत्तरौष्ठाग्रोदञ्चनैः कुञ्चितेक्षणः[^2371-1] ॥ KRT_8_2371cd  
भ्रूभङ्गोद्वेलितवलीनिम्नोन्नतललाटभूः[^2372-1] । KRT_8_2372ab  
पुनरेकस्तयोर्लब्धकार्यो लोकमहासयत् ॥ तिलकम्॥[^2372-2] KRT_8_2372cd  
अव्यक्ताक्षरवाग्रौक्ष्यमीलिताक्षो रटन्बहु । KRT_8_2373ab  
हसन्सकरतालं च संपद्यन्यो व्यभाव्यत ॥ KRT_8_2373cd  
सोल्लेखप्रतिभोन्नीततत्त्वानां[^2374-1] हास्यवस्तुनि । KRT_8_2374ab  
कथाशरीरं पर्याप्तं नेदृशां[^2374-2] किमचेतसाम् ॥ KRT_8_2374cd  
सर्वस्मिन्वस्तुतोवाचि काले विगतयोग्यते । KRT_8_2375ab  
जाने तृणनृणां तुल्ये शृङ्गारोर्हत्यगर्ह्यताम् ॥ KRT_8_2375cd  
यः सर्वकषनिष्कम्पशेमुषीकः क्षमापतिः । KRT_8_2376ab  
धुर्यतां धर्मचर्याभिर्गतः सुकृतशालिनाम् ॥ KRT_8_2376cd  

[^2350-1]: A4 3.  

[^2350-1]: A1 4  

[^2350-1]: Emended; A दुष्कृताम्.  

[^2350-2]: Thus A; R G C नातः.  

[^2362-1]: A ॰ददन्य.  

[^2363-1]: Emended with C; A रुप्यं.  

[^2369-1]: Emended; A शृङ्गारं.  

[^2370-1]: Thus A; C emends रूक्षरक्षा॰.  

[^2371-1]: Emended; A कु-- तेक्षणः; C कुरुते क्षणः.  

[^2372-1]: Thus A; perhaps read with C ॰द्वेल्लित॰.  

[^2372-2]: A1 3.  

[^2374-1]: Emended; A ॰त्त्वरां.  

[^2374-2]: Emended; A न दृशां.  

[page 253]  



लब्धबोधिरिवारेर्यश्चक्रे व्यापद्युपक्रियाम् । KRT_8_2377ab  
दावप्रदस्य दग्धाङ्गोल्लाघत्वमिव चन्दनः ॥ KRT_8_2377cd  
गुरुसूरिद्विजानाथप्रभृत्युचितायापि यः । KRT_8_2378ab  
प्रतिपत्त्या संविभेजे संविभाग्यकुटुम्बकम् ॥ KRT_8_2378cd  
प्रासादान्विजयेशादिदेवव्रातस्य शुद्धधीः । KRT_8_2379ab  
सुधादानेन निन्ये च धन्यः कैलासतुल्यताम् ॥ KRT_8_2379cd  
मठदेवगृहारामह्रदकुल्यादियोजने । KRT_8_2380ab  
जीर्णोद्धृतिव्यसनिनस्तस्य चिन्ता निरन्तरा ॥ KRT_8_2380cd  
सकृद्दर्शितविद्वेषकार्यः सब्रह्मचारिणाम्[^2381-1] । KRT_8_2381ab  
स क्रौर्यधाम पर्याप्तमीदृगप्युच्यते जडैः ॥ KRT_8_2381cd  
विश्वाप्यायनसप्तसिन्धुभरणब्रह्मादिसंप्रीणनप्रायं कृत्यमुदात्तमेकसमयोपात्तेन दुष्कर्मणा । KRT_8_2382ab  
स्वःसिन्धोर्लघुतां गतं सगरजश्रेणीचितास्पर्शना[^2382-1] -- ता[^2382-2] येन जनाः श्मशानमिव सा योग्या किलास्थ्नां स्हितौ ॥ KRT_8_2382cd  
तदन्तरे[^2383-1] शिवरथो द्विजः प्रचुरचक्रिकः । KRT_8_2383ab  
कायस्थपाशः पाशेन गलं बद्ध्वा व्यपद्यत ॥ KRT_8_2383cd  
इत्थं पृथ्वीपतिः कृत्वा तत्तत्कण्टकपाटनम् । KRT_8_2384ab  
अपेतविघ्नं सौजन्यनिघ्नो व्यधित मण्डलम् ॥ KRT_8_2384cd  
विपक्षावरणापायप्रायेण पृथ्वीभुजः । KRT_8_2385ab  
तैक्ष्ण्यमायान्ति जीमूतमुक्ता रविकरा इव ॥ KRT_8_2385cd  
परिणाममनोज्ञत्वं राजरत्नं त्वयं नृपः । KRT_8_2386ab  
माधुर्याधिक्यमुत्पाको द्राक्षाद्रुम इवाययौ ॥ KRT_8_2386cd  
प्रावर्तयत सातत्यात्क्रतून्विततदक्षिणान् । KRT_8_2387ab  
विवाहतीर्थयात्रादीन्महितांश्च महोत्सवान् ॥ KRT_8_2387cd  
संविभेजे स्वसंभारैः स क्रिया धर्मचारिणाम् । KRT_8_2388ab  
तेजोभिः कुलशैलानामोषधीरिव चन्द्रमाः ॥ KRT_8_2388cd  
प्रतिज्ञातं सुतोद्वाहप्रतिष्ठादौ पुरौकसाम् । KRT_8_2389ab  
तेनौपयिकसामग्रीदानमव्यग्रचेतसा ॥ KRT_8_2389cd  
दारूणामाकराः कशवृद्धये[^2390-1] ये धराभुजाम् । KRT_8_2390ab  
नवीचक्रे पुरं सर्वं स्वाधीनान्स विधाय तान् ॥ KRT_8_2390cd  
मज्जतो राजकार्येषु तत्त्वविद्भिर्हरार्चने । KRT_8_2391ab  
विस्मितैर्वीक्ष्यते तस्य काष्ठा मुनेरिव ॥ KRT_8_2391cd  
प्राह्णादारभ्य साहाह्नपर्यन्तः चास्य दृश्यते ॥ KRT_8_2392ab  
न तत्कृत्यं गता यत्र नाध्यक्षत्वं विचक्षणाः । KRT_8_2392cd  
अविचारान्धतमसे विद्या व्यद्योततान्तरा । KRT_8_2393ab  
जयापीडादिमेघश्रीसौदामन्या विलोलया ॥ KRT_8_2393cd  
तेन श्रियं तु विश्राण्य स्थास्नुं रत्नप्रभामिव । KRT_8_2394ab  
गुणवैचित्र्यचित्रस्य प्रकाशोनश्वरः कृतः ॥ KRT_8_2394cd  
तूरयो येन -- -- --1 विक्षतक्षेत्रसंपदाम् । KRT_8_2395ab  
ग्रामाणामाग्रहार्थेन्दु[^2395-2] सान्वयाः स्वामिनः कृताः ॥ KRT_8_2395cd  
विदुषां विततोत्सेधसौधास्तद्विहिता गृहाः । KRT_8_2396ab  
व्याप्ताः सप्तर्षिभिर्द्रष्टुमुत्कर्षमिव मूर्धसु ॥ KRT_8_2396cd  
प्रतिभाप्रभवे प्रज्ञोपज्ञे च पथि पान्यता । KRT_8_2397ab  
सार्थवाहं तमालम्ब्य विर्दोषा विदुषां स्थिता ॥ KRT_8_2397cd  
आसीद्यथार्यराजस्य शयानस्याप्यतिप्रियः[^2398-1] । KRT_8_2398ab  
कामं लिङ्गाभिषेकाम्भःसंक्षोभप्रभवो ध्वनिः ॥ KRT_8_2398cd  
निद्राणस्य तथा वेणुवीणादिपरिहारिणः । KRT_8_2399ab  
दयितं तस्य निर्द्वेषविद्वज्जल्पविकल्पनम् ॥ KRT_8_2399cd  
काले श्रीललितादित्यावन्तिवर्मादिभूभुजाम् । KRT_8_2400ab  
सिद्धं न यत्प्रतिष्ठादि निष्ठां तदधुना गतम् ॥ KRT_8_2400cd  
मठदेवगृहेष्वेव[^2401-1] स्वकालप्रभवेषु यत् । KRT_8_2401ab  
सर्वेष्वेव कृता तेन निर्व्यपाया व्यवस्थितिः ॥ KRT_8_2401cd  
रत्नदेव्या दृढारूढभर्तृवल्लभताभुवः । KRT_8_2402ab  
सर्वप्रतिष्ठाप्रष्ठत्वं विहारः प्रथमं गतः ॥ KRT_8_2402cd  
रिल्हणोथ गुणग्रामबान्धवो धर्मपद्धतौ । KRT_8_2403ab  
बभूव पूर्वपथिकः समस्तामात्यसंततेः ॥ KRT_8_2403cd  

[^2384-1]: A ॰कार्यसन्नह्यचारिणा, evidently corrupt; emendation doubtful.  

[^2382-1]: Conjectural reading; A सरगज॰; C सुरगज॰.  

[^2382-2]: Thus A; perhaps read ॰स्पर्शनात्पूता; C ॰नात् जाता.  

[^2383-1]: Emended; A ॰न्तरं.  

[^2390-1]: A कोष॰.  

[^2392-1]: A सायाह्ण॰.  

[^2395-1]: A1 indicates a lacuna of three aksharas; C supplements संग्रामे.  

[^2395-2]: Emended with G (sec. manu); A ॰ग्रहा X कन्दु.  

[^2328-1]: Emended; A ॰व्यतिश्रियः; cf. the passage ii. 126, to which evidently reference is made here.  

[^1401-1]: Perhaps read ॰ष्वेकं.  

[page 254]  



तपोधनांल्लब्धवर्णान्धर्मवृद्धांश्च[^2404-1] शुद्दधीः । KRT_8_2404ab  
विस्रम्भभवनस्योपि शक्तस्त्यक्तुं न यः कश्चित् ॥ KRT_8_2404cd  
कृष्णाजिनोभयमुखीदानमुख्यैः सुकर्मभिः । KRT_8_2405ab  
धर्मकन्याविवाहैश्च यस्याशून्यत्वमायुषः ॥ KRT_8_2405cd  
सर्वेषामाहिताग्नीनां निष्प्रत्यूहा महात्मना । KRT_8_2406ab  
सर्वयागोपकरणैर्येन विश्राणितैः क्रियाः ॥ KRT_8_2406cd  
भोगान्बुभुजिरे भव्यान्सत्त्रे सूत्रितविस्मये । KRT_8_2407ab  
यस्य वर्णाश्चतुःषष्टिः कुदृष्ट्यस्पृष्टचेतसः ॥ KRT_8_2407cd  
अग्रहारगणोदग्रैर्विततैर्मठसेतुभिः । KRT_8_2408ab  
पुरे परिष्कृते येन द्वयोः प्रवरसेनयोः ॥ KRT_8_2408cd  
आद्ये प्रवरभूभर्तुः पत्तने प्रत्तविस्मयः । KRT_8_2409ab  
प्राप्तः प्रतिष्ठाप्रष्ठत्वं यत्कृतो रिल्हणेश्वरः ॥ KRT_8_2409cd  
लोकान्तरगतां कान्तां कृतिनोद्दिश्य सुस्सलाम् । KRT_8_2410ab  
भलेरकप्रपास्थाने[^2410-1] विहारस्तेन कारितः ॥ KRT_8_2410cd  
मार्जार्यास्तिर्यगुचितस्नेहविस्मृत्यपोहतः । KRT_8_2411ab  
मृतामनुमृतायास्तन्नाम्ना यः ख्यातिमागतः ॥ KRT_8_2411cd  
तद्भर्तुरीर्ष्याकालुष्ये तस्या दूराग्रगा पुरः । KRT_8_2412ab  
प्रदेशे मानुषीवासीत्प्रिया क्रीडाविडालिका ॥ KRT_8_2412cd  
तीर्थप्रस्थानदिवसादारभ्यास्था विराविणी । KRT_8_2413ab  
उत्सृजन्त्याहृतं[^2413-1] भोज्यं सा शुचा जीवितं जहौ ॥ KRT_8_2413cd  
आरोहति परां काष्ठां प्रतिष्ठाविधाध्वना । KRT_8_2414ab  
दिद्दा नृपतिपत्नीषु मन्त्रिस्त्रीषु तु सुस्सला ॥ KRT_8_2414cd  
श्रीचङ्कुणविहारं या यातं नामावशेषताम् । KRT_8_2415ab  
अश्मप्रासादवेश्मादिकर्मणा निर्ममेधुना ॥ KRT_8_2415cd  
अरघट्टप्रबन्धान्धुच्छात्त्रशालादिकर्मभिः । KRT_8_2416ab  
तस्याः संपूर्णतां पुण्यप्राकारा निखिला गता ॥ KRT_8_2416cd  
पूर्वराजकुलाखण्डस्थण्डिलव्यापिनाखिलम् । KRT_8_2417ab  
तद्विहारेण नगरं नीतं नेत्राभिरामताम् ॥ KRT_8_2417cd  
प्रापि प्रतिष्ठयेवाशु यक्ष्मक्षपितया तया । KRT_8_2418ab  
विपत्तिः श्रीसुरेश्वर्यां प्राज्यसायुज्यदूतिका ॥ KRT_8_2418cd  
मठाग्रहारा धन्येन बल्लभाभिधया कृताः । KRT_8_2419ab  
नाभीष्टं लेभिरे नाम ख्यातिः पुण्यैर्विना कुतः ॥ KRT_8_2419cd  
अग्रहारमठांस्तद्वदुदयः कम्पनापतिः । KRT_8_2420ab  
कृत्वापि स्वाभिधामेव तत्संबद्धां सदाशृणोत् ॥ KRT_8_2420cd  
उदयद्वारपतिना सह ब्रह्मपुरीगणैः । KRT_8_2421ab  
कृते प्रष्टे मठे शोभां लेभे पद्मसरस्तटः ॥ KRT_8_2421cd  
शृङ्गारतन्त्रपतिना श्रीद्वारेप्यजन्मना । KRT_8_2422ab  
प्रत्यष्टापि मठोद्यानदीर्घिकाद्यनघात्मना ॥ KRT_8_2422cd  
स्नानकोष्ठमठब्रह्मपुरीसेत्वादिकर्मणा । KRT_8_2423ab  
सोलंचकारालंकारो बृहद्गञ्जाधिपो धराम् ॥ KRT_8_2423cd  
बुधः सस्दौषधीशान्तिहेतोर्जातः कलावतः । KRT_8_2424ab  
यः कविर्दानवत्त्वं च ख्यातस्त्यागेन योजयत् ॥ KRT_8_2424cd  
नृसिंहसेवी निर्हिंसहिरण्यकशिपुप्रदः[^2425-1] । KRT_8_2425ab  
वराजसमये दत्तगौश्च योपूर्ववैष्णवः ॥ KRT_8_2425cd  
भट्टारकमठाभ्यर्णे पूर्णवार्धाविव प्रहिः । KRT_8_2426ab  
मठः शृङ्गारभट्टस्य ख्यात्यानौचित्ययोज्झितः ॥ KRT_8_2426cd  
सांधिविग्रहिको दार्वाभिसारोर्वीभुजोकरोत् । KRT_8_2427ab  
अष्टमूर्तेर्जट्टनामा प्रतिष्ठां पुण्यकर्मठः ॥ KRT_8_2427cd  
पुष्पाकरप्रणयभूः सुभगा विभूतिरेकस्य हन्त करवीरतरेर्द्रुमेषु । KRT_8_2428ab  
पुष्पाणि यस्य सफलीकुरुते स्वयं तत्प्रादुर्भवत्किमपि लिङ्गमनङ्गशत्रोः ॥ KRT_8_2428cd  
विभूत्या संविभक्तेषु भूभुजाखिलमन्त्रिषु । KRT_8_2429ab  
उत्कर्षकोटिं[^2429-1] भुट्टाख्यः परं जल्हानुजोर्हति ॥ KRT_8_2429cd  
स्वयंभूः प्रकटीभूय पूजां स्वीकुरुते स्वयम् । KRT_8_2430ab  
ज्येष्ठरुद्रो वसिष्ठस्य यस्य वा बालकेश्वरः ॥ KRT_8_2430cd  
सविहारमठोदग्रवेश्मभिः कलुषोज्झितम्[^2431-1] । KRT_8_2431ab  
तेन तत्र कृतं भट्टपुराख्यं पुटभेदनम् ॥ KRT_8_2431cd  

[^2404-1]: Emended with C; A तपोधनाल्ल॰.  

[^2410-1]: Thus A; cf. vii. 1239, where बलेरकप्रपा॰.  

[^2413-1]: Emended with C; A उत्सज॰.  

[^2414-1]: Emended; A ॰धुना.  

[^2425-1]: Doubtful emendation; A ॰कशिपुदः. withput indicating the lacuna; C ॰कशिपुच्छिदः.  

[^2429-1]: Emended; A षोज्झितः.  

[page 255]  



नगरेपि हरः प्रत्यष्ठापि भुट्टेश्वराभिधः । KRT_8_2432ab  
सरश्च मडवाग्रामे धर्मविभ्रमदर्पणः ॥ KRT_8_2432cd  
नीत्वा प्रतिष्ठां वैकुण्ठमठादि स्वविहारभूः । KRT_8_2433ab  
रत्नादेव्या दृढं चक्रे स्वार्थग्रथनसुस्थिरा ॥ KRT_8_2433cd  
रत्नापुरे बहुद्वारमहार्धे निरघो मठः । KRT_8_2434ab  
धत्ते सुकृतसंहस्य स्फीनवीतंसविभ्रमम् ॥ KRT_8_2434cd  
मृत्युंजयो राजतेस्याः सुधाधौतान्भजन्गृहान् । KRT_8_2435ab  
जनस्यानित्यतोच्छित्त्यै श्वेतद्वीपं सृजन्निव ॥ KRT_8_2435cd  
गोकुलानां विधातारो गोकुले विहिते तया । KRT_8_2436ab  
गणिताः शूरवर्माद्याः सतृणाभ्यवहारिणः ॥ KRT_8_2436cd  
गवामव्याहतस्वैरसंचारचरकाञ्चिते । KRT_8_2437ab  
तत्र वैतस्ततोयाढ्ये यदपोढामयं वपुः ॥ KRT_8_2437cd  
मुकुन्दस्तत्र साश्चर्यसौन्दर्यौदार्यमन्दिरम् । KRT_8_2438ab  
अश्वा गोवर्धनधरः सिद्धो ना विश्वकर्मणः[^2438-1] ॥ KRT_8_2438cd  
मठ -- -- -- कृत्वा सा नन्दिक्षेत्रेकरोत्क्षितिम् । KRT_8_2439ab  
-- -- जयवनाद्येषु स्थानेषु च मनोरमान्[^2439-1] ॥ KRT_8_2439cd  
दार्वाभिसारेप्युर्वीसुन्दरौदार्यमन्दिरम्[^2440-1][^2440-2] । KRT_8_2440ab  
स्वनामाङ्कं पुरं चक्रे तया शक्रपुरोपमम् ॥ KRT_8_2440cd  
उद्दिश्योपरतान्मान्यमहत्तरमुखानपि । KRT_8_2441ab  
प्रतिष्ठा विविधाश्चक्रे सा राज्ञ्याश्रितवत्सला ॥ KRT_8_2441cd  
एवं सर्वाङ्गमामुक्तालंकृतेरथ स क्षितेः । KRT_8_2442ab  
विशेषकामं भूभर्तृवृषा स्वमकरोन्मठम् ॥ KRT_8_2442cd  
अनुत्सिक्तेन यो दत्तभूरिग्रामो महीभुजा । KRT_8_2443ab  
तज्ज्ञैरारोपितः ख्यातिं मुख्यः सिंहपुराख्यया ॥ KRT_8_2443cd  
व्यधात्कारपथेशस्य दौहित्रः सिन्धुजान्द्विजान् । KRT_8_2444ab  
निविडान्द्रविडांश्चात्र प्राक्सिद्धच्छन्नमध्यगान् ॥ KRT_8_2444cd  
किं वा मठादिनिर्माणस्तुत्या तस्य व्यधत्त यः । KRT_8_2445ab  
भूयः सग्रामनगरं[^2445-1] कृत्स्नं कश्मीरमण्डलम् ॥ KRT_8_2445cd  
जीर्णारण्यसधर्मायं कालदौरात्म्यतो भवन् । KRT_8_2446ab  
देशो धनजनावासैस्तेन भूयोपि योजितः ॥ KRT_8_2446cd  
आरम्भात्प्रभृति क्ष्मापे दीक्षितेभीष्टदत्तिषु । KRT_8_2447ab  
शिल्पिप्रायैरपि प्रायो मठदेवगृहाः कृताः ॥ KRT_8_2447cd  
सत्कोशांशुकरत्नादौ निरसूयेन भूभुजा । KRT_8_2448ab  
साधारणीकृते पौरास्तांस्तांश्चक्रुर्महोत्सवान् ॥ KRT_8_2448cd  
अकाण्डतुहिनापातोदीपाद्यैरप्युपद्रवैः । KRT_8_2449ab  
नष्टेषु शालिषु क्षीणं[^2449-1] सुभिक्षं तत्र न क्षणे ॥ KRT_8_2449cd  
अद्भुतं चाभवद्वाचः श्रुता यन्निशि रक्षसाम् । KRT_8_2450ab  
केत्वाद्युत्पातजातं राज्ञा निन्येन्तकान्तिकम्[^2450-1] ॥ KRT_8_2450cd  
कोष्ठेश्वरानुजश्छुड्डनामा विहितविप्लवः । KRT_8_2451ab  
आहवैर्गूढदण्डैश्च राज्ञा निन्येन्तकान्तिकम्[^2451-1] ॥ KRT_8_2451cd  
चक्रे विक्रमराजादीन्भूपानुन्मथ्य पार्थिवः । KRT_8_2452ab  
प्रयोहं गुल्हणादीनां राज्ञां वल्लापुरादिषु ॥ KRT_8_2452cd  
प्रजेशान्कान्यकुब्जादावजर्येण[^2453-1] नृपार्यमा । KRT_8_2453ab  
स व्यधाद्भव्यभूभोगवैभवानभिमानिनः ॥ KRT_8_2453cd  
विद्योतमाने निश्चाद्यैस्तत्रैवमेकदा । KRT_8_2454ab  
भेजे जीवितदारिद्र्यं दरद्राजो यशोधरः ॥ KRT_8_2454cd  
स भूम्यनन्तरोप्यन्तराज्ञो राज्ञोतिसेवया । KRT_8_2455ab  
विपत्तौ प्रकृतिक्रान्तसंतानश्चिन्त्यतामगात् ॥ KRT_8_2455cd  
निकृत्यास्य निजामात्यो विड्डसीहाभिधो यतः । KRT_8_2456ab  
संभुज्य दयितां राज्यमप्रौढतनयेग्रहात् ॥ KRT_8_2456cd  
वशीकृत्य शनैर्देशं नाममात्रनृपं शिशुम्[^2457-1] । KRT_8_2457ab  
उच्छेत्तुमैच्छद्यावत्तं स जिघृक्षुः स्वयं क्षितिम् ॥ KRT_8_2457cd  
अन्योमात्यः पुरस्कृत्य यशोधरसुतं परम् । KRT_8_2458ab  
तावत्तेन समं भेजे पर्युकाख्यो विपर्ययम् ॥ युग्मम्॥[^2458-1] KRT_8_2458cd  

2438-- 2439.  

--1) The last two of verse 2438 and the following verse are found in the above, mutilated form in A at the foot of fol. 290, having been added subsequently by A1; C reads: मठप्रतिष्ठां कृत्वा सा नन्दिक्षेत्रेऽकरोत् स्थितिं । विहारान् यवनाद्येषु स्थानेषु च मनोरमान्.  

[^2440-1]: The first two of this verse have been subsequently added by A1 at the top of fol. 291.  

[^2440-2]: Emended; A दार्वासारे; C दार्वागारेष्वप्यू॰.  

[^2445-1]: Emended; A सङ्ग्राम.  

[^2449-1]: Thus A1 originally; corr. by A1 to शालिष्वक्षीणं.  

[^2451-1]: Emended with C; A निन्येन्तिका॰.  

[^2453-1]: A प्रजेशा X का॰.  

[^2458-1]: A1 2.  

[^2457-1]: Emended; A ॰मात्रशिशुं नृपम्;  

[page 256]  



काश्मीरान्पृष्ठतः कृत्वा द्वैराज्यं तत्र कुर्वति । KRT_8_2459ab  
उत्सृज्य सञ्जपालादीन्सर्वकार्यभरक्षमान् ॥ KRT_8_2459cd  
देवाकप्रतिपत्त्यान्याभिधमौग्ध्यनिरुद्धधीः । KRT_8_2460ab  
सर्वाधिकाराद्यारोपान्मन्यमानोभिमानिताम् ॥ KRT_8_2460cd  
पर्युकाजर्यतः साञ्जेरप्रौढमनुजं[^2461-1] निजम् । KRT_8_2461ab  
प्रहिण्वतोनुमन्त्रित्वं मन्त्रज्ञोप्यभजन्नृपः ॥ तिलकम्॥[^2461-2] KRT_8_2461cd  
अपूर्वमण्डलारब्धावाटोपाद्धामशालिनः । KRT_8_2462ab  
क्व सर्वंकषनिष्कम्पप्रतिभाः कार्यवेदिनः ॥ KRT_8_2462cd  
क्व बालबालिशप्रायो[^2463-1] नष्टव्यवहृतिर्जनः । KRT_8_2463ab  
धिक्परीपाकविषमं स्वाच्छन्द्यं मेदिनीभुजाम् ॥ युग्मम्॥[^2463-2] KRT_8_2463cd  
कार्यापेक्षविपक्षैः स्वैरिच्छन्त्युद्रिक्तताच्छिदाम् । KRT_8_2464ab  
सैन्यक्ष्मादुर्गकोशादेर्न -- शन्त्यन्तरज्ञताम्[^2464-1] ॥ KRT_8_2464cd  
प्रक्रियामात्रतो मन्त्रं गृह्णन्ति क्षित्यनन्तराः । KRT_8_2465ab  
कृतसाहायकैरेव चिन्त्या मित्रमुखा द्विषः ॥ KRT_8_2465cd  
युक्त्यारब्धविधौ तत्र वैरिसाहायकग्रहे । KRT_8_2466ab  
क्व वैधेया बकप्रायाः[^2466-1] कार्यसंदर्भवेदिनः ॥ KRT_8_2466cd  
दरद्राजद्रुमोन्योन्यभेदकूलक्षयाच्च्युतः[^2467-1] । KRT_8_2467ab  
क्रष्टुं नाशक्यताप्रौढैः स्रोतोभिरिव मध्यगः ॥ KRT_8_2467cd  
पर्युकात्संकटे कार्ये तं तमुत्कोचमिच्छतः । KRT_8_2468ab  
स दुग्धघातमादातुमप्यासीदलसक्रमः ॥ KRT_8_2468cd  
पर्युकेण समं विड्डसीहः संधिं निबद्धवान् । KRT_8_2469ab  
यथागतं गते सौज्जौ[^2469-1] कश्मीरेन्द्रेग्रहीद्रुषम् ॥ KRT_8_2469cd  
सर्वाधिकारप्रवगाचिरसंचारभूरुहः । KRT_8_2470ab  
प्रसङ्गे तत्र शृङ्गारो मृत्युसौहित्यकार्यभूत् ॥ KRT_8_2470cd  
आ लक्ष्मकान्तात्सर्वाधिकारोस्थादद्वितीयया । KRT_8_2471ab  
वृत्त्या ततस्तु शतधा निर्झराम्भ[^2471-1] इवाभवत् ॥ KRT_8_2471cd  
अन्येप्यमात्याः सांमत्याद्भर्तुर्माहात्म्यभागिनः । KRT_8_2472ab  
प्रमयं समये तस्मिन्दैवात्किमपि लेभिरे ॥ KRT_8_2472cd  
प्रशंसामानृशंसस्य किं विदध्मो धराभुजः । KRT_8_2473ab  
मृतामात्यार्भकापत्यं[^2473-1] निधत्ते यः पितुः पदे ॥ KRT_8_2473cd  
प्रवर्तिता त्वमात्यानां भृत्यैः पद्धतिरद्भुता । KRT_8_2474ab  
निर्वैलक्ष्याः प्रभोर्लक्ष्मीं जह्रुः स्वगृहिणीमिव ॥ KRT_8_2474cd  
भूभर्तुः प्राभृतीकृत्य मृतस्य स्वामिनः श्रियम् । KRT_8_2475ab  
संतानस्य विभूत्यर्थं कृत्वा कार्यं हि तेहरन् ॥ KRT_8_2475cd  
गञ्जाधिपे विश्वनाम्नि विपन्ने रक्षिता परम् । KRT_8_2476ab  
एकेन सहजाख्येन सहायानां महार्घता ॥ KRT_8_2476cd  
नाध्यारुरोहाधिकारं पार्थिवेनार्थितोपि यः । KRT_8_2477ab  
स्वामिसूनोष्टिष्टनाम्नो बुद्ध्यै साहायकं व्यधात् ॥ KRT_8_2477cd  
निष्ठायामप्रतिष्ठत्वं दृष्ट्वापि प्रभविष्णुभिः । KRT_8_2478ab  
धिक्परंपरया भृत्याः प्रावर्ध्यन्तेधिकाधिकम् ॥ KRT_8_2478cd  
आसीदाचमनोपयोगि कलशे स्रष्टुर्जगल्लङ्घनक्लान्ताङ्घ्रिक्लमहार्यथासुररिपोस्त्रैस्रोतसं यत्पयः । KRT_8_2479ab  
शंभुस्तन्निदधे स्वमूर्धनि जडेप्येकप्रयुक्तादृतौ स्युः सर्वेप्यवशा गतानुगतया गाढादराः स्वामिनः ॥ KRT_8_2479cd  
सुज्जिनिर्वासनप्राप्तप्ररोहो[^2480-1] दुर्नयद्रुमः । KRT_8_2480ab  
साज्जिजाद्धकृताप्यायः क्रमेणासीत्फलोन्मुखः ॥ KRT_8_2480cd  
द्वित्राः समाः समन्युः स विड्डसीहस्ततोभवत् । KRT_8_2481ab  
अकुण्ठराज्याद्युत्कण्ठं दूतैरकृत लोठनम् ॥ KRT_8_2481cd  
दूरादखण्डितोत्थानः[^2482-1] शूरमाश्रित्य भूपतिम् । KRT_8_2482ab  
जीवन्कृषिवणिज्यादिकर्मणा[^2482-2] स सबान्धवः ॥ KRT_8_2482cd  
दरदां मन्त्रिणां जातज्ञातेयैरभियोगभाक् । KRT_8_2483ab  
चक्रेलंकारचक्राद्यैर्डामरैः सह चक्रिकाम् ॥ युग्मम्॥[^2483-1] KRT_8_2483cd  
सोप्यद्रिदुर्गस्वाम्यस्य[^2484-1] प्रथमप्रस्हितौ सुहृत् । KRT_8_2484ab  
क्षुद्रो जनकभद्राख्यः पार्श्वं लिप्सोर्व्यपद्यत ॥ KRT_8_2484cd  
कर्णाढकादावभवत्स्थाने स्थाने विलोक्य तम् । KRT_8_2485ab  
प्रस्थितं कस्यचिद्द्रोहे बुद्धिः कस्यापि साधुता ॥ KRT_8_2485cd  

[^2461-1]: Emended; A सज्जे॰.  

[^2461-2]: A1 3.  

[^2463-1]: A ॰वालि॰.  

[^2463-2]: Thus A; perhaps read विशन्त्यन्त॰; C न शंसन्त्य॰.  

[^2466-1]: Emended; A apparently वैधेयान्बकप्रायान्कार्य॰, as read in R. C.  

[^2467-1]: Emended; A ॰न्योन्यं भेद॰.  

[^2469-1]: Emended; A सज्जौ.  

[^2491-1]: Emended with G (sec. manu); A निर्भरा.  

[^2473-1]: Emended with C; A ॰मात्यर्भका॰.  

[^2480-1]: Emended; A सुज्जिर्नि॰.  

[^2482-1]: A दूरा -- खण्डि॰.  

[^2482-2]: Emended; A जीवत्कृषि॰.  

[^2483-1]: A1 2.  

[^2484-1]: Doubtful emendation; A साप्यद्रि॰.  

[page 257]  



तं तथा विपुलारम्भमपि शाद्यादसंभ्रमम् । KRT_8_2486ab  
प्रविविक्षुमुपैक्षिष्ट कौसीद्यानुद्यमो नृपः ॥ KRT_8_2486cd  
पोषिते प्रेषितश्रीकैरुत्पिञ्जे विप्लवैषिभिः । KRT_8_2487ab  
अथोदयद्रारपतिः प्रैषि विश्वंभराभुजा ॥ KRT_8_2487cd  
संगृह्णता चमूस्तेन[^2488-1] पुरे शंकरवर्मणः । KRT_8_2488ab  
प्राप्तोलंकारचक्रस्य पार्श्वमश्रावि लोठनः ॥ KRT_8_2488cd  
अपि विग्रहराजाख्यः सूनुः सुस्सलभूपतेः । KRT_8_2489ab  
भोजः सल्हणजन्मा[^2489-1] च श्रुतौ तेन सहागतौ[^2489-2] ॥ KRT_8_2489cd  
अथोपह -- -- त्थान[^2490-1] एव तेषां स सत्वरः । KRT_8_2490ab  
मार्गं बहुदिनोल्लङ्घ्यमेकेनाह्ना व्यलङ्घयत् ॥ KRT_8_2490cd  
सयूथ्यकन्थाग्रथनासिद्धेर्यातो विधेयताम् । KRT_8_2491ab  
तदास्कन्दहतस्पन्दः स पलायिष्ट डामरः ॥ KRT_8_2491cd  
सिन्धोर्मधुमतीमुक्ताश्रिया अन्तःस्थितं[^2492-1] ततः । KRT_8_2492ab  
शिरःशिलाभिधं कोट्टमथ तैरधिशिश्रिये ॥ KRT_8_2492cd  
गहने ब्रुडितः कोट्टे स्थितः किं वा स इत्यसौ । KRT_8_2493ab  
न निश्चिकाय द्वारेशो भ्राम्यन्दीर्घासु भूमिषु ॥ KRT_8_2493cd  
अथोपालब्धतस्द्दुर्गारोहणेस्मिन्नशङ्क्यत । KRT_8_2494ab  
दैवेनापि न भूभर्तुः प्रभावो निष्पराभवः ॥ KRT_8_2494cd  
उत्थानोन्मुख्यतां सर्वेप्युत्पिञ्जे तत्र दस्यवः । KRT_8_2495ab  
पाल्वलास्तिमयो वर्षपृथक्कृत इवाभजन्[^2495-1] ॥ KRT_8_2495cd  
तैस्त्रिल्लकादिभिर्गूढवैकृतैरथ लोठनः[^2496-1] । KRT_8_2496ab  
पार्थ्वीहरिः[^2496-2] पुनश्चक्रे मायाचतुरचाक्रिकः[^2496-3] ॥ KRT_8_2496cd  
पुरग्रामादिदग्धारमसाध्यमथ धावताम् । KRT_8_2497ab  
पदे पदे कृच्छ्रगतं स्वपक्ष्यास्तमरक्षिषु ॥ KRT_8_2497cd  
दिक्चक्रे नियतेर्भ्राम्यन्दृश्यादृश्यः स सर्वतः । KRT_8_2498ab  
कल्पात्ययोदयी ब्रह्मपुत्रः केतुरिवाभवत् ॥ KRT_8_2498cd  
श्रान्तैरमात्यैर्निर्बन्धे संधौ कालानुरोधतः । KRT_8_2499ab  
मेने मडवराज्योर्वी हारितेवाखिला जनैः ॥ KRT_8_2499cd  
असंवृत्तप्रतीकारतयारोहत्सु वैरिषु । KRT_8_2500ab  
तदन्तरेथ संमन्त्र्य धन्यं प्रास्थापयन्नृपः ॥ KRT_8_2500cd  
तत्स्कन्धारोपिते[^2501-1] कार्ये व्रीडां गच्छेत्तटस्थताम् । KRT_8_2501ab  
विपर्यासमथ द्वाराधीश इत्यभ्यधाज्जनः ॥ KRT_8_2501cd  
भिक्षुर्मल्लार्जुनस्त्वासीदेक एव त्रयस्त्वयी । KRT_8_2502ab  
संहता हन्त दुःसाधा दध्युश्चेत्यखिलाः प्रजाः ॥ KRT_8_2502cd  
द्वाराधिपस्त्वहेवाकव्यवहारो महीपतेः । KRT_8_2503ab  
सिद्धिं स्वस्याप्रसिद्ध्यापि वाञ्छन्हृद्योद्यमोभवत् ॥ KRT_8_2503cd  
एकाकी यः किल न भजते मूढतां भर्तृकार्ये नौदासीन्यं श्रयति च रुषा वह्वधीने च तस्मिन् । KRT_8_2504ab  
निर्हेवाकव्यवहृतितया साध्यसिद्धिं किलेच्छंस्तादृङ्मन्त्री प्रभवति परं नाल्पपुण्यस्य राज्ञः ॥ KRT_8_2504cd  
पञ्चचन्द्रे मृते तस्यानुजं राजोपवेशने । KRT_8_2505ab  
न्यधाद्यं षष्ठचन्द्राख्यं सोप्यारब्धै विनिर्ययौ ॥ KRT_8_2505cd  
द्विबाहुकादयो मुख -- -- --1ः सह गायकैः । KRT_8_2506ab  
धन्यमेवान्वयुर्बाह्याश्चान्ये राजोपजीविनः ॥ KRT_8_2506cd  
धन्यादिषु तिलग्रामं कोटसिन्धुतटाश्रयम् । KRT_8_2507ab  
अथ -- -- --1द्वारेशो द्रङ्गस्थः पृष्ठपद्धतीः ॥ KRT_8_2507cd  
हठप्रवेशायोग्याजिमुख्यहेवाकवर्जितः । KRT_8_2508ab  
शोषयन्द्विषतो धैर्यगम्भीरं स व्यवाहरत् ॥ KRT_8_2508cd  
कुठारिकादिभिः कारुवृन्दैर्मन्दिरपद्धतीः । KRT_8_2509ab  
धन्यो मधुमतीतीरे नगरस्पर्धिनीर्व्यधात् ॥ KRT_8_2509cd  
निर्ध्वान्तं द्रुमसंबाधं सनिकेता वनस्थलीः । KRT_8_2510ab  
कटकं सर्वभोगाढ्यं शक्तः परिवृढोकरोत् ॥ KRT_8_2510cd  
देशे भूरितुषारोग्रहिमर्तौ भाग्यसंपदा । KRT_8_2511ab  
भूभर्तुरभियोग्यैव भूरभूद्भानुभूषिता ॥ KRT_8_2511cd  
भुवनाद्भुतसंभारप्रेषणं विजयैषिणः । KRT_8_2512ab  
द्वैराज्यमीलिताज्ञेपि काले राज्ञो न खण्डितम् ॥ KRT_8_2512cd  

[^2488-1]: Emended; A च मूर्तेन.  

[^2489-1]: Emended; A सुल्हण॰.  

[^2489-2]: Emended with C; A ॰गता.  

[^2490-1]: Thus A; perhaps read अथोपहत्या उत्थान; cf. viii.2513; C अथोपचित उत्थान.  

[^2492-1]: Conjectural reading; A ॰श्रियरन्तस्थितं; G(sec. manu) ॰श्रिय अन्ते स्थितं.  

[^2495-1]: Doubtful emendation; A ॰भवन्.  

[^2496-1]: Comp. for this name viii. 2799.2912.3313.  

[^2496-2]: Emended; A पा -- हरिः; cf. viii. 2748. 2759. 2793. 2838.  

[^2496-3]: Emended; A ॰क्रिकैः.  

[^2501-1]: A तत्स्कन्दा॰.  

[^2506-1]: A does not indicate the lacuna; C मुख्याश्चारणैः.  

[^2507-1]: Thus A; perhaps read with C श्रयत्स्वगच्छद्वा॰.  

[page 258]  



उथान एवोपहतिं[^2513-1] भये यास्यत्यगात्परम् । KRT_8_2513ab  
भारोढिपीडितग्राम्याक्रन्दः क्षान्तिचरूपमाम्[^2513-2] ॥ KRT_8_2513cd  
दीर्घप्रवासनिर्वेदाच्चलितान्दर्शयन्नुषम्[^2514-1] । KRT_8_2514ab  
स्थास्नूंश्च तोषयन्दायैः स्थैर्यं निन्ये नृपश्चमूः ॥ KRT_8_2514cd  
इत्थं त्रिचतुरान्मासांस्तिष्ठद्भिरपि निष्ठुरैः । KRT_8_2515ab  
नैवादातुमशक्यन्त कटकैः कोट्टसंशयाः[^2515-1] ॥ KRT_8_2515cd  
तेषां हि वीवधासारनिरोधादीनि दृप्यताम् । KRT_8_2516ab  
अप्रियाणि न जातानि दैन्यदायीनि कानि चित् ॥ KRT_8_2516cd  
चिकीर्षवस्तुषारान्ते स्वविभूतिप्रकाशनम् । KRT_8_2517ab  
तस्थुरङ्कुरितोल्लासाः पर्वता इव डामराः ॥ KRT_8_2517cd  
कृषिं कृषीबलैर्वेदपाठमुत्सृज्य च द्विजैः । KRT_8_2518ab  
उत्पिञ्जसज्जैर्ग्रामेषु सर्वतः शस्त्रमादधे ॥ KRT_8_2518cd  
प्रतीक्षमाणाः प्रालेयप्रलयं मार्गभूभृताम् । KRT_8_2519ab  
दारदास्तुरगानीकैः सज्जैस्तस्थुर्जिगीषवः ॥ KRT_8_2519cd  
मिहिकासंहतेः[^2520-1] कालतूलतल्पाकृतेर्दधत् । KRT_8_2520ab  
पातभीतिं जनो राजसेना शश्वदवेपत ॥ KRT_8_2520cd  
इत्थं प्रत्यर्थिसामर्थ्यपरमार्थापरीक्षणात् । KRT_8_2521ab  
क्ष्माभृन्मिथ्यैवमारेभे संदेहं च जयेभजत् ॥ KRT_8_2521cd  
वैदग्ध्यदिग्धमनसामयमेक एव कोप्यस्ति वञ्चनविधेरुचितः प्रकारः । KRT_8_2522ab  
येनात्मना किल विशङ्कितशक्तयस्ते मुग्धेपि वैरिणि विचारहतोद्यमाः स्युः ॥ KRT_8_2522cd  
प्रवादमात्रसाराद्यस्त्रसेत्परिकरादरेः । KRT_8_2523ab  
स्वयैव तस्य विघ्न्येत सिद्धिश्चिन्तान्धया धिया ॥ KRT_8_2523cd  
विध्येदाशु शिलीमुखैः प्रवितरेत्पत्त्रैरवस्कन्दनं बध्नीयात्तदिदं गुणैः परिकरैर्मिथ्या प्रसिद्धैरिती । KRT_8_2524ab  
स्याच्चेदम्बुरुहं द्विपस्य भयकृच्चिन्तासहैः साहसं प्रयूहेत ततो निजैरपघनैरप्येतदुन्मूलने ॥ KRT_8_2524cd  
लोठनाद्यैर्हि कर्णाहान्निस्तीर्णैस्तैः[^2525-1] कथंचन । KRT_8_2525ab  
प्राप्तोलंकारचक्रेग्रे राज्यमज्ञायि निर्जितम् ॥ KRT_8_2525cd  
मिथैव ग्रथिता कन्था स्वयूथ्यैः कथमन्यथा । KRT_8_2526ab  
तस्मिन्नमन्दमास्कन्दं धावन्द्वाराधिपो ददौ ॥ KRT_8_2526cd  
प्रत्यवस्थित्यसामर्थ्यात्ततः कोट्टं व्यसर्जयत् । KRT_8_2527ab  
स राजबीजिनस्तांश्च परेद्युः स्वयमन्वगात् ॥ KRT_8_2527cd  
कोट्टाद्रिः सलिलस्यान्तः कृशोधः[^2528-1] पृष्ठदैर्घ्यभाक् । KRT_8_2528ab  
स तैर्वैसारिणग्रासव्यग्रो[^2528-2] बक इवैक्ष्यत ॥ KRT_8_2528cd  
निःसामर्थ्यं तद्विलोक्य गजागारमिवागजम् । KRT_8_2529ab  
तत्यजुर्विजयाशंसां भयं चोदवहन्हृदि ॥ KRT_8_2529cd  
ततः शरैर्दृषद्वैषैर्बाध्याश्चेतो[^2530-1] विरोधिनः । KRT_8_2530ab  
अर्णसो रक्षणमितो रक्ष्या यन्त्रोपला इतः ॥ KRT_8_2530cd  
इत्थं स तैरभिदधद्धैर्यादादाय[^2531-1] डामरः । KRT_8_2531ab  
मेने स्वगुप्तिमात्रार्थी न युद्धे बद्धनिश्चयः ॥ युग्मम्॥[^2531-2] KRT_8_2531cd  
ततः कन्दलितास्कन्दे तिलग्रामे द्विषद्बले । KRT_8_2532ab  
प्रतीकाराक्षमे दस्यौ ते चिन्ताक्षामतां दधुः ॥ KRT_8_2532cd  
विस्रवाविस्रुतप्रज्ञासौष्ठवो लोठनः पुनः । KRT_8_2533ab  
डामरं कृत्यसंपूर्णमगूढं तमगर्हत ॥ KRT_8_2533cd  
भोजस्तूद्विजितं[^2534-1] यन्नो द्रोहो रोहेदिति ब्रुवन् । KRT_8_2534ab  
रुद्ध्वा पितृव्यं तं व्याजस्तुत्या नित्यमुपाचरत् ॥ KRT_8_2534cd  
विमुखे लोठनेकुण्ठशाद्यस्तस्य तु सान्त्वनैः[^2535-1] । KRT_8_2535ab  
मेने मन्त्रज्ञतां किंचित्सोवर्तिष्ट[^2535-2] च संविदि ॥ KRT_8_2535cd  
हन्यान्मां भूभृदित्येष यातेष्वेतेषु संत्यजेत् । KRT_8_2536ab  
नास्मानुक्त्वेत्यरौत्सीत्स पितृव्यं गमनार्थनात् ॥ KRT_8_2536cd  
त्वय्यास्मासु च सर्वेषु वेष्टितेषूत्कटा द्विषः । KRT_8_2537ab  
पृष्ठकोपमसंभाव्य कुतश्चिन्निश्चलोद्यमाः ॥ KRT_8_2537cd  

[^2513-1]: Doubtful emendation; A एवौपह -- एवोपहतभये.  

[^2513-2]: Emended; A ॰क्रन्दं क्षान्ति॰(the letter क्ष is of unusual shape and resembles श्श); C क्षान्तिचमू॰.  

[^2514-1]: Emended; A चलितां; another possible emendation would be चलिता दर्शयत्रुषम् । स्थास्नूश्च.  

[^2515-1]: Emended; A संशयाः.  

[^2520-1]: Emended with G (sec. manu); A हिमिका॰.  

[^2525-1]: Thus A; cf. कर्णाटका॰ viii. 2485.  

[^2528-1]: Emended; A कृषोधः.  

[^2528-2]: Emended with C; A तैर्वेसारण॰.  

[^2530-1]: Emended; A शरैर्द्विषद्व॰.  

[^2531-1]: Emended; A तैरभिदद्धैर्या॰; C तैरभिरुद्धैर्य्यावदा॰.  

[^2531-2]: A1. 2.  

[^2534-1]: Emended; A भोजं; R भोजो.  

[^2535-1]:Emended; A सान्त्वनेः; C सान्त्वने.  

[^2535-2]: Doubtful emendation; A ॰त्सवर्तिष्ट च; C ॰त्सनवर्तिष्ट सं॰.  

[page 259]  



यद्यद्विदध्युः सिद्ध्येत्तदेकं त्यज मामितः । KRT_8_2538ab  
अन्यांल्लवन्यानानीय दरदो वा जवेन[^2538-1] वः ॥ KRT_8_2538cd  
बन्धनं त्वपनेष्यामि युक्तमित्युक्तवांश्च तम् । KRT_8_2539ab  
डामरं विदधे किंचिदिव सांमत्यमाश्रितम् ॥ KRT_8_2539cd  
विमोक्ष्यामि क्षपायां त्वामद्य श्वो[^2540-1] वेति तं ब्रुवन् । KRT_8_2540ab  
स त्वसंक्षीणदाक्षिण्यो[^2540-2] विप्रलेभे प्रतिक्षणम् ॥ KRT_8_2540cd  
अध्वरोधे सुदूरस्थैर्यथावदकृतेरिभिः । KRT_8_2541ab  
बाह्यग्रामाहृतैरन्नैस्ते स्वहान्यत्यवाहयन् ॥ KRT_8_2541cd  
दुरुदर्कमथाशङ्क्य समयं ते व्यजिज्ञपन् । KRT_8_2542ab  
धन्यादयोहितैः संधिर्विधेय इति भूपतिम् ॥ KRT_8_2542cd  
तैस्तैर्निमित्तैः संधानमविधेयं विदन्नृपः । KRT_8_2543ab  
तानादिदेश कर्तव्यं कोट्टाट्टालकवेष्ठनम् ॥ KRT_8_2543cd  
संदिदेश च दायादा वञ्चेरन्ख्यातिमागताः । KRT_8_2544ab  
निजास्पदे ताञ्जहति दत्तोत्कोचेथ डामरे ॥ KRT_8_2544cd  
भूत्वा कठोरेप्यारम्भानिष्ठा[^2545-1] निःसौष्ठवा[^2545-2] ध्रुवम् । KRT_8_2545ab  
क्रियातिपत्त्युपालम्भैर्यास्यामोनुशयं[^2545-3] विशाम् ॥ KRT_8_2545cd  
नात्यक्षद्धर्षदेवश्चेत्सप्ताहान्युद्यमं ततः । KRT_8_2546ab  
दुग्धप्रवाहं प्राप्स्यत्स[^2546-1] श्रुत्वेत्यन्योपि तप्यते ॥ KRT_8_2546cd  
प्राप्तव्यं प्राप्तवान्सर्वो निजैः कृत्यैः शुभाशुभैः । KRT_8_2547ab  
क्रियातिपत्तिर्लोकेत्र[^2547-1] त्रैलोक्यं तु मुखेर्प्यते ॥ KRT_8_2547cd  
पादेषु पक्षेषु च सत्सु नोर्व्यां न व्योम्नि वा पक्षपिपीलिकस्य । KRT_8_2548ab  
पङ्खन्धवच्चङ्क्रमणं तु गर्ते[^2548-1] किं संपदा स्यान्नियमे गतीनाम् ॥ KRT_8_2548cd  
सहस्रपादस्य गत्रेनिमित्तमनूरुभावेप्यरुणः प्रजातः । KRT_8_2549ab  
तस्याभविष्यद्यदि पादयुग्मं ततोधिकं तत्किमिवाकरिष्यत् ॥ KRT_8_2549cd  
उपेक्ष्य साक्षितां तस्मात्कृत्स्नं कोट्टं विवेष्ट्यताम् । KRT_8_2550ab  
प्रयातु तत्रैवास्माकं तेषां च पुरुषायुषाम् ॥ KRT_8_2550cd  
अविश्रान्तो वातो दहन इव सोयं जनयति प्रसक्तिं सातत्याद्दलयति कुलाद्रीनपि जलम् । KRT_8_2551ab  
प्रसूते कृत्येषु व्यवसितिरनिर्व्यूढसुदृढा फलावाप्तिं लोके प्रतिकलमसंभाव्यविभवाम् ॥ KRT_8_2551cd  
क्रूरां नरपतेराज्ञां श्रुत्वा धन्यादयस्ततः । KRT_8_2552ab  
कोट्टप्रतोलीं कूलं तं त्यक्त्वाप्यारुरुहुर्जवात् ॥ KRT_8_2552cd  
कथं युद्धं विधास्यन्ति कथं स्थास्यन्ति वेति तान् । KRT_8_2553ab  
शरान्किरन्तः कोट्टस्था यावर्प्रैक्षन्त[^2553-1] कौतुकात् ॥ KRT_8_2553cd  
अधः सोप्यूर्ध्वगान्युद्धरिनिष्पीड्य[^2554-1] निविडैर्व्यधात् । KRT_8_2554ab  
धन्यः प्रदेशं तावत्तं निकेतैः पत्तनोपमम् ॥ युग्मम्॥[^2554-2] KRT_8_2554cd  
अविश्रान्तैस्ततः संख्यैरसंख्येयश्चमूक्षयः । KRT_8_2555ab  
प्रतिक्षणं प्रववृते सन्ययोरुभयोरपि ॥ KRT_8_2555cd  
परेद्युः शारदां दृष्ट्वा संप्राप्तो गर्गनन्दनः । KRT_8_2556ab  
संक्रन्दनपुरीपौरवृद्धिं योधैर्हतैर्व्यधात्[^2556-1] ॥ KRT_8_2556cd  
अलंकाराभिधो बाह्यराजस्थानाधिकारभाक् । KRT_8_2557ab  
अधृष्योमानुषैर्युद्धैर्विरुद्धान्बहुधावधीत् ॥ KRT_8_2557cd  
क्व भूधरचरैः स्पर्धा वसुधातलचारिणाम् । KRT_8_2558ab  
तथापि पृतनायन्त्रानन्त्यं चिन्त्यमचिन्त्यकृत् ॥ KRT_8_2558cd  
अल्पीयांसः कोट्टनिष्ठा भूयिष्ठाः कटकाश्रयाः । KRT_8_2559ab  
अतः पूर्वे बहून्घ्नन्तोप्यासन्कृत्याल्पया क्षताः ॥ KRT_8_2559cd  
श्लिष्टद्वाराररिपटं द्वित्रैः पीडितमाहवैः । KRT_8_2560ab  
मीलिताक्षमिव त्रासात्ततो दुर्गमजायत ॥ KRT_8_2560cd  
गोप्तृभेदान्तरद्वैधमुखच्छिद्रानुसारिणः । KRT_8_2561ab  
धन्यादीन्वीक्ष्य विश्वासं कोट्टस्था नोपलेभिरे ॥ KRT_8_2561cd  
निद्राच्छेदार्थमन्योन्यं क्रोशन्तो नास्वपन्निशि । KRT_8_2562ab  
स्वपन्तोह्नि तु निःशब्दशून्यं कोट्टमदीदृशन् ॥ KRT_8_2562cd  

[^2538-1]: Emended with G(sec. manu); A वा -- येन; C यवेन.  

[^2540-1]: Emended with C; A ह्यो.  

[^2540-2]: Emended with C; सत्त्वसङ्क्षी॰.  

[^2545-1]: A कठो -- प्या॰; C कठोरोऽप्या॰.  

[^2545-2]: Could be read in A also ॰निष्टान्नि॰.  

[^2545-3]: A ॰स्यामो -- शयं.  

[^2548-1]: Emended with G (sec. manu); A गर्भे.  

[^2553-1]: Emended; A ॰त्प्रैक्ष्यन्त.  

[^2554-1]: Thus A; perhaps read अधःस्थो.  

[^2554-2]: A1 2.  

[^2556-1]: Emended with G (sec. manu); A ॰पौरयोधैर्वृद्धिं हतै॰.  

[page 260]  



निशासु तत्तत्पृतना यामतूर्यरवैरपि । KRT_8_2563ab  
चटकाः कोटरगता मेघशब्दैरिवात्रसन् ॥ KRT_8_2563cd  
अहर्निशं भ्रमन्तीभिर्नौभिः संरुद्धपाथसः । KRT_8_2564ab  
तान्समभ्रमयन्सर्वप्रकारं[^2564-1] राजसैनिकाः ॥ KRT_8_2564cd  
ते रुद्धपाथसस्तर्षशोषं[^2565-1] कंचिद्दिषेहिरे । KRT_8_2565ab  
निःसंचारास्तु संक्षीणे भोक्तव्ये क्लैव्यमाययुः ॥ KRT_8_2565cd  
बुभुक्षवः क्ष्मापयोग्यान्भोगान्भोग्येर्जितांस्ततः । KRT_8_2566ab  
कदन्नरिनृपदायादा अशनाशंसनं[^2566-1] व्यधुः ॥ KRT_8_2566cd  
दूरे स्पर्धास्तु निस्तीर्णाः क्षुधितास्तेधिकं व्यधुः । KRT_8_2567ab  
भूर्भर्तुर्भोगभागिभ्यो भृत्येभ्योप्यन्वहं स्पृहाम् ॥ KRT_8_2567cd  
व्यूहेष्वस्मासु पर्याप्तमकार्यमिति भाषिणम् । KRT_8_2568ab  
भोजं व्यधान्मध्यशृङ्गे दुर्गस्याथ स तं पृथक् ॥ KRT_8_2568cd  
एकस्य वार्द्धकाद्वेश्यापुत्रत्वादपरस्य च । KRT_8_2569ab  
जानन्नयोग्यतां मेने द्वैराज्यार्हं तमेव सः ॥ KRT_8_2569cd  
विनामुं चानयोः सम्यक्संरम्भेरन्न वैरिणः । KRT_8_2570ab  
इति मिथ्या प्रथां निन्ये तद्विनिःसरणं बहिः ॥ KRT_8_2570cd  
कान्तालंकारचक्रस्य काङ्क्षन्ती क्षयमित्वरी । KRT_8_2571ab  
चक्षूरागात्षष्ठचन्द्रे सान्द्रस्नेहार्द्रतां गता ॥ KRT_8_2571cd  
बहिराभ्यन्तरं भेदं नयन्ती मन्त्रमाययौ । KRT_8_2572ab  
साल्हणेः कर्णसरणिं सर्वमन्विष्यतोन्वहम् ॥ युग्मम्॥[^2572-1] KRT_8_2572cd  
रागध्वान्तान्वितधियः प्रतिभेदभयेन सः । KRT_8_2573ab  
तस्य प्रकाशयन्नेनां[^2573-1] गन्तुं तु प्रार्थनां व्यधात् ॥ KRT_8_2573cd  
क्षमावाञ्शिक्षितोपेक्षो मैत्रीस्थैर्ये मुदं भजन् । KRT_8_2574ab  
नागः सागस्यपि दधे बोधिसत्त्व इव क्रुधम् ॥ KRT_8_2574cd  
प्रियामन्युः सरागेण मृथुहेतुर्महानपि । KRT_8_2575ab  
हृदि विस्मर्यते पृष्ठे शरभेणेव वारणः ॥ KRT_8_2575cd  
अथ प्रस्थापितो भोजः सुप्तारिशिबिरान्तरात्[^2576-1] । KRT_8_2576ab  
यातप्रायोप्यलंकारतनयेनानुयायिना ॥ KRT_8_2576cd  
द्रोहेच्छया भयाद्वापि ध्वस्तसत्त्वेन सत्वरम् । KRT_8_2577ab  
व्यावृत्यारोपितो भूयः कोट्टस्थस्यान्तिकं पितुः ॥ युग्मम्॥[^2577-1] KRT_8_2577cd  
निर्भर्त्स्य[^2578-1] पुत्रं गन्तासि श्वो निशीत्यभिधाय तम् । KRT_8_2578ab  
छन्नमस्थापयत्सोह्नि यात इत्यखिलान्वदन् ॥ KRT_8_2578cd  
प्रोच्चल्यानिश्चयादेकः प्रायाद्वौ श्वः प्रयास्यतः । KRT_8_2579ab  
बोधितैरथ धन्याद्यैरजागार्यखिलैर्निशि ॥ KRT_8_2579cd  
प्रस्थास्नुः स निशीथेथ कोट्टाट्टालाद्व्यलोकयत् । KRT_8_2580ab  
जाग्रतः कटके सर्वान्परितो दीपितानले ॥ KRT_8_2580cd  
प्रकाश्य वह्निना दुर्गं प्रतोलीनिर्गतो यथा । KRT_8_2581ab  
पिपीलकोप्यलक्ष्यत्वं नोन्मुखानां द्विषां व्रजेत् ॥ KRT_8_2581cd  
ज्वालाप्रकाशचाञ्चल्याद्विलोला[^2582-1] इव रक्षिताः । KRT_8_2582ab  
न्यषेधन्मूर्धकम्पेन साल्हणिं साहसाद्गृहाः ॥ KRT_8_2582cd  
तद्गन्तुमक्षमं[^2583-1] क्षिप्रं क्षपाप्राह्णे स डामरः । KRT_8_2583ab  
अधोवातीतरच्छ्वभ्रमालिङ्गितवटाकरम् ॥ KRT_8_2583cd  
क्षेमराजाभिधानेन डामरेशेन सोन्वितः । KRT_8_2584ab  
शिलां वितर्दिकातुल्यामध्यास्त श्वभ्रमध्यगाम् ॥ KRT_8_2584cd  
आरुह्यासनमात्रे तां पर्याप्तां पातभीतितः । KRT_8_2585ab  
निर्निद्रौ पञ्चरात्रीस्तावत्यवाहयतामुभौ ॥ KRT_8_2585cd  
निर्वर्तितप्राणयात्रौ करस्थैः सक्तुपिण्डकैः । KRT_8_2586ab  
तत एव व्यजहतां विष्ठां नीडादिवाण्डजौ ॥ KRT_8_2586cd  
अव्यक्तव्याकृती चित्रासूत्रिताविव तौ स्थितौ । KRT_8_2587ab  
वीक्ष्यारिकटके लक्ष्मीं पृष्ठाद्विस्मयमीयतुः ॥ KRT_8_2587cd  
तयोराश्रीयत स्फीतशीतविस्मृतिकारिणा । KRT_8_2588ab  
जयसिंहप्रतापाग्निसंतापेनोपकारिता ॥ KRT_8_2588cd  
षष्ठेह्नि तत्र निःशेषीभूतभोक्तव्ययोरथ । KRT_8_2589ab  
क्षतक्षार इवारम्भि तुषारं वर्षितुं घनैः ॥ KRT_8_2589cd  
अगृह्यतोचिते दन्तवीणावाद्योद्यमे तथा । KRT_8_2590ab  
शीतासादितसादेन पाणिपादेन[^2590-1] सुप्तता ॥ KRT_8_2590cd  

[^2534-1]: Emended with C; A तान्ससम्भ्रम॰.  

[^2565-1]: The letter श is indistinctly written; C ॰दोषं; R ॰रोषं.  

[^2566-1]: Emended; A ॰सनैर्व्यधुः.  

[^2572-1]: A1 2.  

[^2573-1]: Emended with C; A प्राका॰.  

[^2576-1]: A ॰शिविरा॰.  

[^2577-1]: A1 2.  

[^2578-1]: Emended with C; A निभर्त्स्य..  

[^2582-1]: Emended; A ॰प्रकाशं चाञ्च॰.  

[^2583-1]: Emended; A ॰क्षमः.  

[^2590-1]: Emended with C; A पादिपादेन.  

[page 261]  



तावचिन्तयतामद्य क्षुच्छीतामिहतौ ध्रुवम् । KRT_8_2591ab  
पतिष्यावोरिकटके पाशबद्धाविवाण्डजौ ॥ KRT_8_2591cd  
कं पूत्कुर्वः कस्य वावां विदितौ यो विनिर्हरेत् । KRT_8_2592ab  
ततः पङ्कान्तरामग्नौ यूथपः कलभीविव ॥ KRT_8_2592cd  
विषमस्थावथेत्थं तौ नक्तमभ्यर्थ्य डामरः । KRT_8_2593ab  
आरोप्य रज्ज्वावसथे शून्ये स्थापयति स्म सः ॥ KRT_8_2593cd  
कृतशीतप्रतीकारौ पलालानलसेवनैः । KRT_8_2594ab  
दुःखं व्यस्मरतां तत्र निद्रया चिरलब्धया ॥ KRT_8_2594cd  
ततोप्यभ्यधिका व्यापद्भेजे लोठनविग्रहौ । KRT_8_2595ab  
अचक्षुष्यौ जनात्स्निग्धां गिरिमप्यापतुर्न यौ ॥ KRT_8_2595cd  
यवकोद्रवपूपादि तयोः सतुषमश्नतोः । KRT_8_2596ab  
गात्रैर्वस्त्रैश्च वैवर्ण्यं शुद्धिवन्ध्यतया दधे ॥ KRT_8_2596cd  
धन्योलंकारचक्रस्य क्षीणभोज्यस्य[^2597-1] सर्वतः । KRT_8_2597ab  
स्वीचकारान्नदानेन तुल्यौ होलयशस्करौ ॥ KRT_8_2597cd  
ततः स दूतैर्विक्रेतुमङ्गीचक्रे नृपद्विषः । KRT_8_2598ab  
बुभुक्षाक्षुभितो भृत्यभेदभीतश्च डामरः ॥ KRT_8_2598cd  
दुस्तरव्यापदुद्रेकद्रुतसत्त्वतयात्यजत् । KRT_8_2599ab  
पापोपलिप्तच्चित्तमधर्माकीर्तिसाध्वसम् ॥ KRT_8_2599cd  
भूपतेर्विद्विषच्छेषस्थापनात्स्वस्य रक्षणम् । KRT_8_2600ab  
ख्यातिशुद्धै चिकीर्षुश्च कुशकाशावलम्बनम् ॥ KRT_8_2600cd  
भृत्यस्योदयनाख्यस्य धिया प्रच्छादितं तथा । KRT_8_2601ab  
ररक्ष साल्हणिं भोजं द्वौ तु दातुं स तत्वरे ॥ KRT_8_2601cd  
तं विना च तयोर्भूपाद्दण्डं जानन्नसांप्रतम् । KRT_8_2602ab  
अबाधं स्वस्य चाशेषकृत्यं युक्तममन्यत ॥ KRT_8_2602cd  
भोज्याभावकृतां[^2603-1] तस्य व्यापदं तच्च मन्त्रितम् । KRT_8_2603ab  
तदा नाज्ञासिषुर्धन्यादयः संधिं विधित्सवः ॥ KRT_8_2603cd  
मिषाच्चिचलिषा तेषां कस्माच्चिदभवत्ततः । KRT_8_2604ab  
किं पुनस्तेन दायादद्वये दातुं प्रतिश्रुते ॥ KRT_8_2604cd  
देयाविश्राणनानीकोत्थानादिपणसिद्धये । KRT_8_2605ab  
भ्रातृव्यमनयद्धन्यः कल्याणमवकल्यताम् ॥ KRT_8_2605cd  
प्रबन्धं निर्बध्नन्नरिमुपचरञ्छादितरुषं महाहिं संमृह्णन्नयकुटिलचेष्टं व्यवहरन् । KRT_8_2606ab  
स भूमिः सिद्धीनां दधदुचितकर्तव्यपरतां भवेद्योनिर्व्यूढावपि सुदृढसंरम्भरभसः ॥ KRT_8_2606cd  
दुःखैर्दीर्घप्रवासोत्थैरपसारितसौष्ठवाः । KRT_8_2607ab  
तदा संरम्भशैथिल्यं भूभृद्भृत्याः प्रपेदिरे ॥ KRT_8_2607cd  
स सत्यं सचिवोप्राप्यः संग्रहीतुं प्रगल्भते । KRT_8_2608ab  
कथाशरीरमिव योनिर्व्यूढौ कार्यमाकुलम् ॥ KRT_8_2608cd  
संधिं निबद्धं विज्ञाय सैनिकाः स्वगृहोन्मुखाः । KRT_8_2609ab  
उपेक्ष्य स्वामिदाक्षिण्यं क्षणादेवप्रतिस्थिरे ॥ KRT_8_2609cd  
तद्विक्रीतमवाप्यान्नं लवन्यः कार्यमन्थरः । KRT_8_2610ab  
धन्याद्याः स्वल्पसैन्यत्वादासन्कृच्छ्रगतासवः ॥ KRT_8_2610cd  
प्रतोलीकीलितदृशः[^2611-1] प्रार्थितागमनाशया । KRT_8_2611ab  
तदहः सोभियोक्तॄंस्तानददत्तावतापयत् ॥ KRT_8_2611cd  
रथाङ्गाक्रन्दिनी रात्रिस्तेषां कृच्छ्रेण धियः । KRT_8_2612ab  
विना जीवितसंन्यासमन्यत्कार्यमपश्यताम् ॥ KRT_8_2612cd  
प्रयत्नसंभृते कृत्ये नष्टे मन्दतया धियः । KRT_8_2613ab  
अस्मत्संभावनादूरीकृतवाक्यादरं प्रभुम् ॥ KRT_8_2613cd  
नष्टानुशोचनव्याजात्तत्तद्युक्त्युपहासिनः । KRT_8_2614ab  
सदयं नो ध्रुवं दुःस्थीकरिष्यन्त्यन्यमन्त्रिणः ॥ KRT_8_2614cd  
सद्यो यात्रातारतम्यात्ताभ्यन्तो नस्त्रपार्षणम् । KRT_8_2615ab  
कार्यनिष्ठामपश्यन्तः[^2615-1] कुर्युर्वेत्यपरेब्रुवन् ॥ KRT_8_2615cd  
मायामेतां विहितवांस्तैः संमन्त्र्य नृपाहितैः । KRT_8_2616ab  
सिद्धसाध्योधुना दस्युर्हसन्नस्मान्ध्रुवं स्थितः ॥ KRT_8_2616cd  
अल्पेतरांस्तु संकल्पानेवं तेषां वितन्वताम् । KRT_8_2617ab  
दत्तानन्ततनुज्यानिःप्रभाता सा विभावरी ॥ कुलकम्॥ KRT_8_2617cd  
प्राह्णेथ राजस्थानीयोलंकारः साहसोत्सुकः । KRT_8_2618ab  
डामरं कोट्टमारुह्य निन्ये नयभयैर्वशम् ॥ KRT_8_2618cd  
एकाहं गमने सोढविलम्बस्तत्र वासरे । KRT_8_2619ab  
लोठनं[^2619-1] क्षीणदाक्षिण्यः स गच्छेत्यब्रवीत्स्फुटम् ॥ KRT_8_2619cd  

[^2595-1]: Emended; A जनान्स्निग्धां.  

[^2597-1]: Emended; A ॰भोजस्य.  

[^2603-1]: Emended; A भोज्यभाव॰.  

[^2612-1]: Emended with G (sec. manu); A ॰केलित॰.  

[^2615-1]: Emended with C; A ॰पश्यन्त.  

[^2619-1]: Emended; A लोठने.  

[page 262]  



उपन्यास्यंस्ततस्तस्य[^2620-1] म्लानिप्रक्षालनक्षमम् । KRT_8_2620ab  
मानिनः केपि कर्तव्यं कीर्तिव्ययनिबर्हणम् ॥ KRT_8_2620cd  
कालः सोयं सकलजनतालोचनध्वान्तदायी नित्यालोकप्रकटनपटुः किंतु सत्क्षत्रियाणाम् । KRT_8_2621ab  
अभ्रश्यामाद्भुतमसिलता स्वर्वधूसंगतापि व्यक्तं सक्तिं दिशति रभसान्मण्डलेनोष्णभानोः । KRT_8_2621cd  
संप्राप्नुवन्ति ननु मण्डलमेकमेव क्ष्मापा जये समरसीम्नि वपुस्तु हित्वा । KRT_8_2622ab  
चण्डांशुमण्डलमथाभिमतानि कामं प्रेमार्द्रनिर्जरवधूक्रुचमण्डलानि ॥ KRT_8_2622cd  
नास्मिन्संततवेष्टनोल्बणतलैस्तल्पैरुदेति व्यथा ग्रन्थिभ्यश्चलितैर्न चालमसुभिर्मर्मव्यथा जन्यते । KRT_8_2623ab  
क्रन्दद्बन्धुजनार्तनादचकितस्वान्तं न वा स्थीयते नन्वेतन्मरणं सुखस्य सुभगा काप्येव संप्राप्तिभूः ॥ KRT_8_2623cd  
मार्गैः खड्गलतावितानगहनैर्यातः पिता ते दिवं भ्रातृभ्यामसिधेनुकण्टकवने भ्रान्त्वार्जिता सद्गतिः । KRT_8_2624ab  
वंशक्षुण्णमिमं निषेव्य रभसादध्वानमुन्नद्धया वृत्त्या व्योम्नि विशार्कमण्डलमिह स्वान्तं च तेजस्विनाम् ॥ KRT_8_2624cd  
साम्राज्यं विधिनोपनीतमसकृत्क्लैव्येन यद्धारितं तत्रापि प्रशमोचिते वयसि यत्संचेष्टितं बालवत् । KRT_8_2625ab  
प्रायश्चित्तममुष्य लब्धमधुना तद्वेधसापादितं मा भूद्राज्यमिवैतदप्यसुलभं कर्तव्यमूकस्य ते ॥ KRT_8_2625cd  
राज्यं प्राप्तमपि प्रनष्टमसमोच्छिष्टाशनैर्यापितः कालः सर्वजनक्षयस्य विषये याता स्थितिर्हेतुताम् । KRT_8_2626ab  
इत्यासीत्किमिवोचितं प्रभवतो भिक्षाचरक्ष्मापतेर्निर्व्यूढं तु तदस्य देहविरतौ येनैष सर्वोन्नतः ॥ KRT_8_2626cd  
स तथोत्तेजितोप्योजो नाददे तेजसोज्झितः । KRT_8_2627ab  
न ज्वलत्यग्निसङ्गेपि निर्वीर्यं वानरेन्धनम् ॥ KRT_8_2627cd  
शान्ताहंतस्तु[^2628-1] संवृत्तनिद्राभङ्ग इवार्भकः । KRT_8_2628ab  
ऐच्छदुद्यद्भयोद्वेगो रोदितुं प्रसृताधरम् ॥ KRT_8_2628cd  
डामरेणार्पितं नेतुम् प्रवृत्तास्तं नृपाश्रिताः । KRT_8_2629ab  
तादृशं वीक्ष्य कारुण्याद्धैर्याधानार्थमभ्यधुः ॥ KRT_8_2629cd  
मा विषीद न देवस्य[^2630-1] दयाचन्द्रोदयोज्ज्वले । KRT_8_2630ab  
हृदि प्ररोहति स्वैरं विकारतिमिरान्धता ॥ KRT_8_2630cd  
स सौजन्यसुधासिन्धुः स स्थिरत्वसुराचलः । KRT_8_2631ab  
स प्रपन्नार्तिसंतापच्छेदचन्दनपादपः ॥ KRT_8_2631cd  
पुण्यां शुद्धां च संलक्ष्य शरदीव द्युवाहिनीम् । KRT_8_2632ab  
मूर्तिं तस्योल्बणं चेतः समाधास्यत एव ते ॥ KRT_8_2632cd  
निष्कलङ्कैर्वशपूर्वैर्निर्विशेषं सभाजयन् । KRT_8_2633ab  
चारित्रं लाघवभुवो ह्रियस्त्वां सोपनेष्यति ॥ KRT_8_2633cd  
अपकर्तॄन्विपन्मग्नान्दयमानः परानपि । KRT_8_2634ab  
क्षमापरीक्षाहेतुत्वात्स वेत्ति ह्युपकारिणः ॥ KRT_8_2634cd  
उक्त्वेति हृष्टस्तैर्लोलस्थूलकूर्चो गृहात्ततः । KRT_8_2635ab  
व्यालम्बकम्बलो गोष्ठाद्वृद्धोक्ष इव निर्ययौ ॥ KRT_8_2635cd  
निर्भूषणं म्लानजीर्णवस्त्रशस्त्रं निरीक्ष्य तम् । KRT_8_2636ab  
युग्याधिरूढमायान्तं धन्यो ह्रीनम्रतां दधे ॥ KRT_8_2636cd  
दीर्घास्पन्देक्षणं रूक्षघनकूर्चासविग्रहम्[^2637-1] । KRT_8_2637ab  
व्यलोकयदथोलूकमिव नष्टं गुहागृहात् ॥ KRT_8_2637cd  
रेजे शैलश्चलद्भिस्तैः शिबिरोद्दीपितानलः[^2638-1] । KRT_8_2638ab  
भूपप्रतापस्वर्णस्य कषाश्मत्वमिवागतः ॥ KRT_8_2638cd  
स्कन्धावारे[^2639-1] गते वर्षत्तुषारं प्रसभं नभः । KRT_8_2639ab  
अमर्त्यभावे भूभर्तुर्विशां चिच्छेद संशयम् ॥ KRT_8_2639cd  
प्राक्चेत्पतेद्धिमं[^2640-1] तावन्म्रियेरन्व्रुडिताः क्षणात् । KRT_8_2640ab  
पिष्ठातकान्तर्गर्ताटाः प्रविष्टा इव सैनिकाः ॥ KRT_8_2640cd  
एवमेकान्नविंशेब्दे दशम्यां शुक्लफाल्गुने[^2641-1] । KRT_8_2641ab  
न्यूनाब्दषष्टिदेशीयोव् निबद्धो लोठनः पुनः ॥ KRT_8_2641cd  
दीर्घप्रवासादायातं सत्कर्तुं कटकं पुनः । KRT_8_2642ab  
निर्ममो हर्म्यमुत्तुङ्गमारुरोह महीपतिः ॥ KRT_8_2642cd  

[^2620-1]: Emended; A उपन्यस्यंस्त॰.  

[^2628-1]: A2 gloss शान्ता अहन्ता अहंभावो यस्य.  

[^2630-1]: Emended; A दैवस्य.  

[^2637-1]: Emended; A ॰कूर्चं स॰.  

[^2638-1]: A ॰शिविरो॰.  

[^2639-1]: A स्कन्दावारे.  

[^2640-1]: Emended with G  

[page 263]  



यथोचितं दानमानसंभाषणविलोकनैः । KRT_8_2643ab  
संतोष्य व्यसृजत्सैन्यं धन्यादीन्प्रैक्षतागतान् ॥ KRT_8_2643cd  
तेषां पुनश्च दोर्द्वन्द्वमूले क्षिप्रकरं भटैः । KRT_8_2644ab  
न्यस्तेनानासिकं वासःप्रान्तेनाच्छादिताननम् ॥ KRT_8_2644cd  
निर्भूषणश्रोत्रपालिप्रविष्टैः श्मश्रुलोमभिः । KRT_8_2645ab  
बलक्षरूक्षैः[^2645-1] प्रव्यक्तकार्श्यक्लेशं कपोलयोः ॥ KRT_8_2645cd  
उच्चावचोक्तिमुखरे पौरलोकेन्तरान्तरा । KRT_8_2646ab  
व्यापारयन्तं नेत्रान्तौ दीनस्तिमिततारकौ ॥ KRT_8_2646cd  
कातर्यदैन्यभीक्लान्तिक्षुदलक्ष्मीकटाक्षितम् । KRT_8_2647ab  
वेपमानविनिद्राङ्गं मां शीतेनार्दितामिव ॥ KRT_8_2647cd  
भ्रान्तामिव क्ष्मां पर्यस्तानिवाद्रीन्पतितामिव[^2648-1] । KRT_8_2648ab  
विदन्तं च दिवं शोष -- -- -- --2रदच्छदम् ॥ KRT_8_2648cd  
दैविको वान्तरायोस्तु[^2649-1] ध्वान्तं वोग्रं प्रवर्तताम् । KRT_8_2649ab  
राजौकोभ्यर्णतां यातं वाता वा जरयन्त्विदम् ॥ KRT_8_2649cd  
सर्वापकारकृद्राज्ञः स्थास्यामि पुरतः कथम् । KRT_8_2650ab  
पदानि संनिरुन्धानं निर्ध्यायेति पदे पदे ॥ अन्तर्युगलम्॥ KRT_8_2650cd  
बहुलोकावृततया स्तोकसंलक्ष्यमैक्षत । KRT_8_2651ab  
प्रतीहारैरथावेद्यमानं लोठनमङ्गने ॥ कुलकम्॥ KRT_8_2651cd  
भ्रूसंज्ञया वितीर्णज्ञो राज्ञा तामारुरोह सः । KRT_8_2652ab  
सभां पारिप्लवाम्भोजामिव प्रेक्षकलोचनैः ॥ KRT_8_2652cd  
दृष्ट्या निर्दिष्टपार्श्वोर्वीस्थितिः पृथ्वीभुजस्ततः । KRT_8_2653ab  
अस्प्राक्षीत्क्षितिनिक्षिप्तजानुर्मूर्ध्नाङ्घ्रिपङ्कजे ॥ KRT_8_2653cd  
हस्ताम्बुजाभ्यामालम्ब्य ललाटतटमानतम् । KRT_8_2654ab  
सम्राट्संभ्रमनम्रस्य तस्योदनमयच्छिरः ॥ KRT_8_2654cd  
रत्नौषधीजुषोः स्पर्शः पाण्योस्तापं स चेतसः । KRT_8_2655ab  
दौर्भाग्यमहरद्देहाच्चास्य[^2655-1] श्रीखण्डशीतलः ॥ KRT_8_2655cd  
पुण्यानुभावात्कारुण्यभाजो भूभर्तुरञ्जसा । KRT_8_2656ab  
विस्रम्भसंभावनया स क्षणात्पस्पृशे हृदि ॥ KRT_8_2656cd  
मा भैषीरिति दृप्तोक्तिः सुखं संप्राप्स्यसीति वाक् । KRT_8_2657ab  
अगाम्भीर्येण भग्नेव मन्युर्न त्वयि सोधुना[^2657-1] ॥ KRT_8_2657cd  
इत्युक्ते पूर्ववैराणां भवेदुद्घाटनं कृतम् । KRT_8_2658ab  
बान्धवो नस्त्वमित्यस्मिन्परीहास इव क्षणे ॥ KRT_8_2658cd  
क्लिष्टोसीति स्वप्रत्तापप्रभावाभाषणं भवेत् । KRT_8_2659ab  
ध्यात्वेति भूभृद्दृष्ट्वास्य नाप्यायं तु गिराकरोत् ॥ तिलकम्॥ KRT_8_2659cd  
अभयार्थनया पादौ स्प्रष्टुं नमयतः शिरः । KRT_8_2660ab  
संस्पर्शं मौलिषु पुनर्विग्रहस्याङ्घ्रिणाकरोत् ॥ KRT_8_2660cd  
का योग्यता सत्क्रियायां ममेति वदता बलात् । KRT_8_2661ab  
अजिग्रहत्पितृव्येण ताम्बूलं स्वकरार्पितम् ॥ KRT_8_2661cd  
नम्रं द्वारेशमूचेभूच्छ्रमो व इति सस्मितम् । KRT_8_2662ab  
धन्यं षष्ठं च पस्पर्श प्रष्ठं सव्येन बाहुना ॥ KRT_8_2662cd  
दाक्ष्यदाक्षिण्यगाम्भीर्यविनयाद्यैर्विभाव्य तम् । KRT_8_2663ab  
भूभृद्गुणैः परीतं स्वं लोठनोमन्यतावरम् ॥ KRT_8_2663cd  
आदिश्य सान्त्वनं धन्यमुखेनाथ[^2664-1] त्रपानतम् । KRT_8_2664ab  
पितृव्यं प्राहिणोद्वेश्म भ्राजिष्णु विनयाञ्जलिः ॥ KRT_8_2664cd  
अभियोगे य एवास्य नीतौ विन्यस्यतो दृशम् । KRT_8_2665ab  
मुखरागः स एवाभूत्फलावाप्तावविप्लुतः ॥ KRT_8_2665cd  
नायाति वाडवशिखिक्वथनेन तापं शैत्यं हिमाद्रिपयसा विशता न चाब्धिः । KRT_8_2666ab  
कश्चिद्गभीरमनसां सततं विषादकाले प्रमोदसमये च समोनुभावः ॥ KRT_8_2666cd  
प्रीतिस्थैर्यैर्ज्ञातियोग्यैश्चोपचारैरकृत्रिमैः[^2667-1] । KRT_8_2667ab  
क्रमाद्राजाहरल्लज्जां पौरुषभ्रंशजीवयोः ॥ KRT_8_2667cd  
दायादोष्टद्वयादेव राष्ट्रे कृष्टेपि मन्त्रवित् । KRT_8_2668ab  
भोजेनोत्पिञ्जसर्पस्य[^2668-1] दन्तं सोन्तरचिन्तयत् ॥ KRT_8_2668cd  
प्रवासायासभीत्या स्वैस्त्यक्तसंरम्भसंभ्रमैः । KRT_8_2669ab  
जिगीषुर्विद्विषच्छेषैश्चक्रे यन्निष्प्रजागरः ॥ KRT_8_2669cd  
साल्हणिः[^2670-1] स तु निस्तीर्णः[^2670-1] श्वभ्राच्छून्यगृहे वसन् । KRT_8_2670ab  
पितृव्यविग्रहोदन्तमुपलेभे न कंचन ॥ KRT_8_2670cd  

[^2645-1]: A वलक्ष॰.  

[^2648-1]: Emended with C; A ॰पतितानिव.  

[^2648-2]: Thus A; C supplements शोषबहुशुष्करद॰.  

[^2649-1]: Emended with C; A दैविकोन्तरा॰.  

[^2655-1]: Emended; A धन्यं मु॰.  

[^2667-1]: Emended; A ॰कृत्रिमः.  

[^2668-1]: Conjectural reading; A भोजनोत्पञ्ज॰.  

[^2670-1]: Emended; A विस्तीर्णः.  

[page 264]  



राजगृह्यम् त्वलंकारं डामरान्तिकमागतम् । KRT_8_2671ab  
पृष्ठाद्वीक्ष्याभवद्रोहद्द्रोहसंभावनस्तदा ॥ KRT_8_2671cd  
ददर्श च क्रमाद्दूरतया दुर्लक्ष्यविस्तृति[^2672-1] । KRT_8_2672ab  
स्कन्धावारं[^2672-2] बद्धमालं मार्गे नगरगामिनि ॥ KRT_8_2672cd  
अज्ञातेन विदूरत्वात्पितृव्येणाश्रितं ततः । KRT_8_2673ab  
युग्यं चासौ धन्यषष्ठयुग्ययोरन्तरैक्षत ॥ KRT_8_2673cd  
अचिन्तयच्च को हेतुः कटकप्रस्थितेरितः । KRT_8_2674ab  
युग्यारूढश्च कोथ स्यात्तृतीयो धन्यषष्ठयोः ॥ KRT_8_2674cd  
पृष्टस्तेनावदत्कश्चित्पामरोथ[^2675-1] प्रमोदभाक् । KRT_8_2675ab  
संधिर्निबद्धो नगरं गतौ लोठनविग्रहौ ॥ KRT_8_2675cd  
संदेहौजहतद्रोहो[^2676-1] भयमुन्मुखतां भजेत्[^2676-2] । KRT_8_2676ab  
ज्जातिस्नेहेन तस्यासीन्मुहूर्तमपहस्तितम् ॥ KRT_8_2676cd  
सैन्ये गते शून्यतया मिलितैर्विहगैः सरित् । KRT_8_2677ab  
रुवद्भिस्तेन तौ नीतौ क्रन्दन्तीव व्यकल्प्यत[^2677-1] ॥ KRT_8_2677cd  
लवन्य एव मे दध्याद्ध्यात्वेहस्थमवेत्य ते । KRT_8_2678ab  
पुनर्नयेयुर्धन्याद्याः क्रमाद्दध्यावथेति सः ॥ KRT_8_2678cd  
स्वं नेतुं पार्थिवचमूं प्रत्यावृत्तां निनादिनीम् । KRT_8_2679ab  
श्रुतेन्तरान्तरा घोषे निर्झराणामशङ्कत ॥ KRT_8_2679cd  
अथाजायत जीमूतवितीर्णतिमिरं जगत् । KRT_8_2680ab  
वन्ध्यं मध्यंदिनेनेव निशीथव्यथितश्रिया ॥ KRT_8_2680cd  
राधमासावधि दधुस्ततः प्रभृति वारिदाः । KRT_8_2681ab  
दीक्षां क्षोण्यां तुषारौधसत्त्रासूत्रणकर्मणि ॥ KRT_8_2681cd  
विस्रब्धघात्यभव्योहं निर्ब्रह्मण्यो ह्रियोज्झितः । KRT_8_2682ab  
निन्दन्स्वमिति भोजाग्रे ततो दस्युरुपाविशत् ॥ KRT_8_2682cd  
समयापेक्षयाक्षोभो मन्युं संस्तभ्य[^2683-1] साल्हणिः । KRT_8_2683ab  
सान्त्वयन्निव नास्त्यागस्तवात्रेति जगाद तम् ॥ KRT_8_2683cd  
ऊचे च संश्रितापत्यज्ञात्याद्यापद्रतं त्वया । KRT_8_2684ab  
त्रातुमेतत्कृतं तत्र गर्हा नार्हसि कस्यचित् ॥ KRT_8_2684cd  
तत्र द्रोहस्पृहा स्याच्चेन्नानृशंस्यं भवेन्मयि । KRT_8_2685ab  
परवत्ताभवत्तस्मादियं कालानुरोधतः ॥ KRT_8_2685cd  
राज्ञश्च हर्षभूभर्तृवंश्या इव न वा वयम् । KRT_8_2686ab  
उच्छेद्याः किं तु संयम्या राजधर्मानुरोधिनः । KRT_8_2686cd  
स्वस्याख्यातिस्तयोर्बाधा राज्ञश्चामार्गगामिता । KRT_8_2687ab  
शेषं मां[^2687-1] रक्षता हन्त निषिद्धा धीमता त्वया ॥ KRT_8_2687cd  
इत्युक्तवन्तं तं त्यक्तलज्जाभार इवावदत् । KRT_8_2688ab  
साक्षी त्वमेवं[^2688-1] सर्वत्र ममेति सततं स्तुवन् ॥ KRT_8_2688cd  
क्षणेन च प्रहिणु मामधुनेत्यभिधायिनम् । KRT_8_2689ab  
तमेव हिमवृष्ट्यन्ते कर्तास्मीत्युक्तवान्ययौ ॥ KRT_8_2689cd  
तवयि दस्युर्विपर्यस्येन्मन्युं[^2690-1] जानन्नभोजनम् । KRT_8_2690ab  
भोजस्तत्रेति केनापि कथितो व्यधिताशनम् ॥ KRT_8_2690cd  
स्पृशंश्चान्नं चिरात्प्राप्तमिदं विक्रीय ताविति[^2691-1] । KRT_8_2691ab  
ध्यायञ्ज्ञात्योर्देहमांसं तयोर्भुक्तममन्यत ॥ KRT_8_2691cd  
दस्युस्तु हिमवृष्ट्यन्ते त्वां प्रहेष्यामि निश्चयात् । KRT_8_2692ab  
श्वो वाद्य वेति[^2692-1] कथयन्द्वौ मासौ न मुमोच तम् ॥ KRT_8_2692cd  
मां ज्ञात्वेह स्थितं राज्ञः[^2693-1] कृतारब्धेर्हिमात्यये । KRT_8_2693ab  
विक्रीणात्येष मत्वेति भोजोधाद्गमने त्वराम् ॥ KRT_8_2693cd  
मिषं यं यं निषेधाय गमानायोदपादयत् । KRT_8_2694ab  
दस्युस्तं तं समुच्छेद्य सापराधं व्यधत्त तम् ॥ KRT_8_2694cd  
तेजोनाम्नो[^2695-1] बलहरात्संजातो[^2695-2] भाद्रमातुरः । KRT_8_2695ab  
अभ्यधाद्बाल्यमाशास्य[^2695-3] लम्बकम्बलकावृतः ॥ KRT_8_2695cd  
तेजोविस्फूर्जितां तत्तद्वीरोत्कर्षकषोपले[^2696-1] । KRT_8_2696ab  
द्वैराज्ये सौस्सले सैन्ये पोङ्क्तिपावनतां गतः ॥ KRT_8_2696cd  
पितुराप्ततया राज्ञा वर्धितस्तदनन्तरम् । KRT_8_2697ab  
एवेनकादिविषयाधीकारित्वं क्रमाद्भजन् ॥ KRT_8_2697cd  

[^2671-1]: Emended; A राजा गृहे त्वलङकरडामर॰; cf. viii. 2925. 2618.  

[^2672-1]: Emended; A ॰विस्मृति.  

[^2672-2]: A स्कन्दा॰.  

[^2675-1]: Emended; A पृष्ठसेना॰.  

[^2676-1]: Thus A; the text of this appears to be corrupt; perhaps read संदेहं जहतो द्रोहभयमु॰.  

[^2676-2]: भजेत् corr. by A1 from व्रजेत्.  

[^2677-1]: Emended; A व्यकल्पयत.  

[^2683-1]: Emended with C; A संस्तम्भ्य.  

[^2687-1]: Emended; A शेषं मां; C स्वां सभां.  

[^2688-1]: Emended with G; A तमेव.  

[^2690-1]: Emended; A दस्यून्विप॰.  

[^2691-1]: Conjectural reading; A विक्रीयतामिति; cf. for the context viii. 2598 fig.  

[^2692-1]: Emended with C; A देति.  

[^2693-1]: Emended; A राज्ञा.  

[^2695-1]: Emended; A ओजो॰; cf. viii. 2862 and the vv. ll. तेजो, ओजो viii. 1084.  

[^2695-2]: Emended; A ॰जातं.  

[^2695-3]: The text of this is corrupt.  

[^2696-1]: Emended with G; A ॰जिंतांस्तत्त॰.  

[page 265]  



विमुखे राज्ञि नागेन खूयाश्रमभुवा कृते । KRT_8_2698ab  
तं राजवदनो नाम विजिघृक्षू ररक्ष तम् ॥ चक्कलकम्॥ KRT_8_2698cd  
आनृशंस्थं भृत्यभावादलवन्यतयास्य च । KRT_8_2699ab  
प्रत्यवस्थित्यसामर्थ्यं राज्ञि सर्वे शशङ्किरे ॥ KRT_8_2699cd  
अतोलंकारचक्रेण कुर्वतोत्यर्थमर्थनाम्[^2700-1] । KRT_8_2700ab  
द्वैराज्येच्छो राजबीजी तदा न स समर्प्यत ॥ युगलकम्॥ KRT_8_2700cd  
नीतः प्रत्यक्षतां दूरस्थितेप्युदयने स तम् । KRT_8_2701ab  
विमृष्टव्ति दध्रुक्षुस्त्यक्तुमेनं न सोशकत् ॥ KRT_8_2701cd  
राज्ञा कर्तुं विनियमं भोजस्य प्रहितो धनैः । KRT_8_2702ab  
प्राप[^2702-1] द्रङ्गामलंकारो विषयाधिकृतस्ततः ॥ KRT_8_2702cd  
तत्पार्श्वमुद्यतं गन्तुं मां समुत्सृज्य[^2703-1] यासि चेत् । KRT_8_2703ab  
त्यक्ष्यामि तदसूनेवमूचे भोजस्तु डामरम् ॥ KRT_8_2703cd  
श्वस्त्वां प्रभाते द्रक्ष्यामीत्येतावत्तत्र जल्पति । KRT_8_2704ab  
कोट्टादनुक्त्वैव निशस्तुर्ययामे विनिर्ययौ ॥ KRT_8_2704cd  
घनवर्षेप्यमर्षेण मार्गान्वेषी गवेषणम् । KRT_8_2705ab  
यावच्चक्रे क्षपान्ते तं तावच्छुश्राव निर्गतम् ॥ KRT_8_2705cd  
असाध्यप्रतिषेधोथ तमह्न्यनुजगम सः । KRT_8_2706ab  
प्रस्थितं शारदादेवीस्थानं यावन्मितानुगः ॥ KRT_8_2706cd  
एकसार्थगतौ ज्ञाती विना तौ ज्ञातियोषिताम् । KRT_8_2707ab  
दाक्षिण्यादक्षमः स्थातुमग्रे सागा भवन्निव ॥ KRT_8_2707cd  
प्रवयाः पञ्चषान्वारान्व्यधादारब्धिमेष तु । KRT_8_2708ab  
युवाप्यकल्यः कौलीनमिति स्वस्य च चिन्तयन् ॥ KRT_8_2708cd  
दुराण्डगमने खण्डितेच्छः संश्रित्य दारदान् । KRT_8_2709ab  
संयुयुत्सुर्मधुमतीरोधसा मार्गमग्रहीत् ॥ तिलकम्॥ KRT_8_2709cd  
क्वापि श्यानाश्मसूच्यश्रिमृत्युदंष्ट्राङ्कुरोत्कटान् । KRT_8_2710ab  
क्वचिद्रुद्धप्रकाशाभ्रकालपाशान्धकारितान् ॥ KRT_8_2710cd  
प्रभ्रश्यद्धिमसंघातगजव्यूहोल्बणान्क्वचित् । KRT_8_2711ab  
क्वापि निर्झरफूत्कारनाराचक्षतविग्रहान् ॥ KRT_8_2711cd  
क्वचित्सुस्पर्शपवनस्पष्टस्फुटदसृग्धरान् । KRT_8_2712ab  
क्वाप्यातपक्षतहिमज्योतिर्निहतदृक्पथान्[^2712-1] ॥ KRT_8_2712cd  
दूरावरोहं[^2713-1] प्रसृते स्फुटमप्रसृते विदन् । KRT_8_2713ab  
ऊर्ध्वावरोहमसकृन्मन्यमानोप्यधोगतेः ॥ KRT_8_2713cd  
तुषारकालविषमान्षट्सप्तान्पथि वासरान् । KRT_8_2714ab  
उल्लङ्घ्य स दर्द्राष्ट्रसीमान्तग्राममासदत् ॥ कुलकम्॥ KRT_8_2714cd  
मूढार्पितात्मसामग्रीहताकिंचन्यलाघवम् । KRT_8_2715ab  
तं दुग्धघाट्टकोट्टेशः[^2715-1] प्रणम्यानयदर्च्यताम् ॥ KRT_8_2715cd  
दूरस्थितो विड्डसीहस्तद्दूतोक्ततदागमः[^2716-1] । KRT_8_2716ab  
प्रक्रियां प्राहिणोच्छत्त्रवादित्राद्यां[^2716-2] नृपोचिताम् ॥ KRT_8_2716cd  
आदिष्टदिष्टवृद्धिश्च राष्ट्रे कोट्टाधिपेन सः । KRT_8_2717ab  
अवारयत्स्वकोशस्य स्वामित्वं राजबीजिनः ॥ KRT_8_2717cd  
राजायमानो भोजोथ राजवासगतोर्चितुम्[^2718-1] । KRT_8_2718ab  
आनिन्ये राजवदनापत्येनाभ्येत्य पस्क्ष्यताम् ॥ KRT_8_2718cd  
स पित्रैकान्ततो राज्ञो भिन्नेन प्रहितोन्तिकम् । KRT_8_2719ab  
तेनाज्ञाय्यरिनीत्युग्रपाशाग्रस्थापनोपमः ॥ KRT_8_2719cd  
कार्यगौरवविश्वासभावव्यतिकरोचितम् । KRT_8_2720ab  
सस्ंदिश्य प्राहिणोत्तं स न स्वीकुर्वन्न चोत्सृजन् ॥ KRT_8_2720cd  
किमाप्तोहं किमेकान्तभिन्नो राज्ञः शनैरिति । KRT_8_2721ab  
मां ज्ञास्यसीति तं दूतैः स राजवदनोवदत् ॥ KRT_8_2721cd  
तस्य दार्ढ्यं दर्शयितुं गोत्रिवैरिमिषान्नृपे । KRT_8_2722ab  
ब्रुवाणेथ विदोषत्वं नागाद्यैरग्रहीद्रणम्[^2722-1] ॥ KRT_8_2722cd  
सामग्र्यूनः[^2723-1] शनैः स्थैर्यं ततः साम्यमथ क्रमात् । KRT_8_2723ab  
आधिक्यं चादधे तेषां विग्रहैर्धैर्यनिष्ठुरः ॥ KRT_8_2723cd  
तथा प्रतिष्ठां स माप तस्यापूर्वस्य भूमिजाः । KRT_8_2724ab  
दास्यमेत्य यथा व्रीडां नागुर्नागस्य बान्धवाः ॥ KRT_8_2724cd  
स हि त्यागक्षमास्तम्भालोभादिगुणभूषितः । KRT_8_2725ab  
अभिगम्योभवन्नित्याभ्यस्तभूतिरिवोन्मिषन् ॥ KRT_8_2725cd  

[^2700-1]: Emended; A कुर्वतात्य॰.  

[^2702-1]: Emended; A प्राप्य.  

[^2703-1]: Conjectural reading; A गन्तुं मामुत्सृज्य; C मासमुत्सृज्य.  

[^2712-1]: Emended; A ॰रोहे.  

[^2715-1]: Emended; A ॰गतोचिनुम्; C `अतोचितं; G ॰गतोचिताम्.  

[^2722-1]: Emended; A ॰द्रोणे.  

[^2723-1]: Conjectural reading; A सामग्री नः.  

[page 266]  



स्थैर्यं पृथ्वीहरादीनां साश्रयाणां न कौतुकम् । KRT_8_2726ab  
आडम्बरो निरालम्बस्यास्य स्तुत्यस्तु विस्तृतः ॥ KRT_8_2726cd  
ग्रथयन्पृथुलान्व्यूहांश्चौराटविकघोषिकैः । KRT_8_2727ab  
क्रान्तग्रामोथ तस्थौ स भोजादीन्प्रतिपालयन् ॥ KRT_8_2727cd  
जहुरन्योन्यसंघर्षसेर्ष्यामात्यमतेन वा[^2728-1] । KRT_8_2728ab  
ततो लुण्ठिप्रियत्वाद्वा नीतिमन्येपि डामराः ॥ KRT_8_2728cd  
उद्घातध्वंसितां विलवेच्छा लोठनबन्धने । KRT_8_2729ab  
योधात्तेषां तदानीं सा जगाम शतशाखताम् ॥ KRT_8_2729cd  
त्रिल्लको जयराजश्च राज्ञा संवर्धितावपि । KRT_8_2730ab  
अकार्ष्टां नैव तपसा विवशौ चक्रमीलनात् ॥ KRT_8_2730cd  
यो घूकानामिव श्वभ्रमामयानामिव क्षयः । KRT_8_2731ab  
दैत्यानामिव पातालं यादसामिव सागरः ॥ KRT_8_2731cd  
आश्रयः सर्वदस्यूनां त्रिल्लोको माययोल्वणः । KRT_8_2732ab  
स देवसरसाधीशं संबध्नन्विप्लवं व्यधात् ॥ युग्मम्॥ KRT_8_2732cd  
काङ्क्षन्तोथ तदाक्षेपं क्षोणीत्राणार्थिनो द्विजाः । KRT_8_2733ab  
प्रायं नृपतिमुद्दिश्य चक्रिरे विजयेश्वरे ॥ KRT_8_2733cd  
अकालदस्युनिर्माथं जानतोभ्यर्थनां[^2734-1] न ते । KRT_8_2734ab  
राज्ञोगृह्णंस्ततः सोभूद्दाक्षिण्यात्तत्सभानुगः ॥ KRT_8_2734cd  
प्रस्थातुं पार्थिवे सज्जे ज्यायान्यो विप्लुतेष्वभूत् । KRT_8_2735ab  
स जातोत्पातपिटको जयराजो व्यपद्यत ॥ KRT_8_2735cd  
भाग्यवानेकतोजातदस्युवैविक्त्यमीशिता । KRT_8_2736ab  
ततो मडवराज्यं स विप्रप्रीत्यै विनिर्ययौ ॥ KRT_8_2736cd  
अमात्यदत्तवैमत्यैः स्वशाद्यमठरैरथ[^2737-1] । KRT_8_2737ab  
द्विजैर्निषिद्धोलंकारो मन्त्रैi राज्ञोज्झितोन्तिकात् ॥ KRT_8_2737cd  
स व्यवस्थापने दुःस्थदस्यूनां सोद्यमः सदा । KRT_8_2738ab  
सेर्ष्याणां प्रत्यभात्तेषां तद्दोषपरिपोषकः ॥ KRT_8_2738cd  
त्रिल्लकोन्मूलनं कुर्यां कृत्वा द्वैराज्यभञ्जनम् । KRT_8_2739ab  
प्रतिज्ञायेति नृपतिर्विप्रान्प्रायान्न्यवीवरत् ॥ KRT_8_2739cd  
त्रस्तोथ त्रिल्लकस्तैस्तैरप्रियैरुदवेजयत् । KRT_8_2740ab  
अनुद्भिन्नमुखो गूढामयो रोगान्तरैरिव ॥ KRT_8_2740cd  
जयराजानुजं राज्ञा यशोराजं निवेशितम् । KRT_8_2741ab  
तन्मतेनावचस्कन्द भ्रातृव्यं राजकाभिधः ॥ KRT_8_2741cd  
त्रातुं तं देवसरसं दृप्तारात्याश्रितं गतः । KRT_8_2742ab  
सञ्जपालोल्पसैन्यत्वात्संदिग्धविजयोभवत् ॥ KRT_8_2742cd  
ज्ञातोदन्तस्ततोभ्येत्य रिल्हणो रणमुल्बणम् । KRT_8_2743ab  
जयलक्ष्मीकटाक्षाणां प्रथमातिथितामगात् ॥ KRT_8_2743cd  
म्नन्दरेणाथ तेनारिवारिराशौ विलिडिते । KRT_8_2744ab  
कल्योभूत्सञ्जपालाब्दस्तुच्छारातिजलाहृतौ[^2744-1] ॥ KRT_8_2744cd  
जितेपि राजके स्वोर्व्यां विनानुग्राहकं क्षमः । KRT_8_2745ab  
न बभूव यशोराजः शून्ये बाल इवासितुम् ॥ KRT_8_2745cd  
प्रतीक्षमाणो[^2746-1] द्वैराज्यपर्याप्तिं क्ष्माभुजेकरोत् । KRT_8_2746ab  
त्रिल्लकः कालहरणं तैस्तैर्मायानतिक्रमैः ॥ KRT_8_2746cd  
यथाकालं ततो गूढोपोढान्मण्डलकण्टकान् । KRT_8_2747ab  
स्वपक्षसूचीविशिखान्दिक्षु श्वाविदाक्षिपत् ॥ KRT_8_2747cd  
अथ पार्थीहरिर्योभूच्चतुष्को लोष्टकानुजः[^2748-1] । KRT_8_2748ab  
राज्ञा भ्रात्रा समं बद्धः कारागारात्पलायितः ॥ KRT_8_2748cd  
स तेन निजजामात्रा रक्षितः स्वोपवेशने । KRT_8_2749ab  
असंख्यडामरयुतः शमालां संप्रवेशितः ॥ युग्मम्॥ KRT_8_2749cd  
आकर्ण्य कुररस्वेव[^2750-1] निनादं तस्य भेजिरे । KRT_8_2750ab  
व्यक्ततां दस्यवो गूढा ह्रदस्थाः शफरा इव ॥ KRT_8_2750cd  
दृप्यन्तं राजवदनं षष्ठचन्द्रोथ गग्गजः[^2751-1] । KRT_8_2751ab  
रुरोध प्रलयोद्वृत्तं वेलाद्रिरिव वारिधिम् ॥ KRT_8_2751cd  
वर्धमानक्षीयमाणसंहती तौ त्यजायताम् । KRT_8_2752ab  
घर्मे सजम्बालहिमौ तुषाराद्रितटाविव ॥ KRT_8_2752cd  
षस्ष्ठस्य जयचन्द्रश्च श्रीचन्द्रश्चानुजौ ततः । KRT_8_2753ab  
दूरविप्रकृतौ राजमन्दिरावाप्तवेतनौ ॥ KRT_8_2753cd  
ज्ञातनिवृत्त्यपर्याप्ती धुर्यकार्यवशप्रियात् । KRT_8_2754ab  
प्रतीक्ष्यादग्रजाद्राज्ञः शङ्कितावशुभागमम् ॥ KRT_8_2754cd  

[^2728-1]: Emended; A वः.  

[^2734-1]: Emended; A जानते॰.  

[^2727-1]: Doubtful emendation; A स्वशाठ्यं मठ॰.  

[^2744-1]: Emended; A ॰पालाब्धिस्तुच्छा॰.  

[^2746-1]: Emended; A प्रतीक्ष्यमाणो.  

[^2748-1]: Emended; A ॰ष्कः कोष्ठका॰; comp. for the name of 's son, vii. 2912. 2799. 2496. 3313.  

[^2750-1]: A2 gloss कुररस्येति कुररः नद् दूर् इति भाषया कश्मीरेषु प्रसिद्धः.  

[^2751-1]: Thus corr. by A2 from गर्गजः.  

[page 267]  



कटकाद्विद्रुतौ राजवदनान्तिकमागतौ । KRT_8_2755ab  
श्वशुर्यावपि भूभर्तुरागतौ प्रतियोगिताम्[^2755-1] ॥ KRT_8_2755cd  
शैलप्रस्थानपथिकैरसंख्यैरथ खाशकैः । KRT_8_2756ab  
स पूर्वराजकोशार्थी भूतेश्वरमलुण्ठयत् ॥ KRT_8_2756cd  
तस्कराक्रान्त्यशरणं बलवन्निहताबलम् । KRT_8_2757ab  
अराजकमिवाशेषं राष्ट्रं कष्टां दशामगात् ॥ KRT_8_2757cd  
उदयं कम्पनाधीशं[^2758-1] रिल्हणं च ततो नृपः । KRT_8_2758ab  
चतुष्कयुद्धमादिश्य नगरं विवशोविशत् ॥ KRT_8_2758cd  
पार्थ्वीहरिस्तु दुःसाधो महाव्याधिरिवौषधैः । KRT_8_2759ab  
स्तम्भितोभूत्तयोः सैन्यैः संहन्तुं न त्वशक्यत ॥ KRT_8_2759cd  
कालापेक्षां स्वपक्ष्याणां दुर्बुद्धिं वानुरुन्धतः । KRT_8_2760ab  
आसीन्मन्दप्रतापत्वं रिल्हणस्यापि तत्क्षणम् ॥ KRT_8_2760cd  
विड्डसीहस्तु विज्ञातभोजोदन्तो व्यसर्जयत् । KRT_8_2761ab  
दूतानानेतुमुर्वीशान्सुवहूनुत्तरापथे ॥ KRT_8_2761cd  
अपि वित्तेशवनितारहोवैयात्यवेदिभिः । KRT_8_2762ab  
अपि किंमानुषपुरीगीतोद्गारिदरीगृहैः ॥ KRT_8_2762cd  
अप्यौष्ण्याद्वालुकाम्भोधेः शीतावेदिभिरेकतः । KRT_8_2763ab  
अपि शृङ्गानिलैः प्रीतान्कुर्वाणैरुत्तरान्कुरून् ॥ KRT_8_2763cd  
हिमाद्रिकच्छैर्म्लेच्छेशाः प्रधावन्तोधिशिश्रियुः । KRT_8_2764ab  
दिशस्तुरंगै रुन्धन्तःस्कन्धावारं[^2764-1] दरत्पतेः ॥ तिलकम्॥ KRT_8_2764cd  
राज्ञां संघटनं यावद्व्यधादेवं दरन्नृपः । KRT_8_2765ab  
दिग्भ्यो भोजान्तिकं तावत्तत्सामन्ताः प्रपेदिरे ॥ KRT_8_2765cd  
स पिप्रिये तानज्ञातालापान्वीक्ष्य गिरिव्रजात् । KRT_8_2766ab  
प्रीतिप्ररूढप्रणयानवरूढान्कपीनिव ॥ KRT_8_2766cd  
जयचन्द्रादयो राजवदनप्रहिता अपि । KRT_8_2767ab  
कीराः काश्मीरकाः[^2767-1] पार्श्वमभजन्राजबीजिनः ॥ KRT_8_2767cd  
अभ्यर्णस्थान्बलहरप्रमुखांश्च विदूरगान् । KRT_8_2768ab  
अपुष्णात्साल्हणिः स्वर्णैः परां कोशेशतां भजन् ॥ KRT_8_2768cd  
ततः सुजनितोत्पिञ्जतया निश्चेद्यचक्रिकः । KRT_8_2769ab  
भोजेन राजवदनः समगंस्तापसाध्वसम् ॥ KRT_8_2769cd  
तयोरकृतकर्तव्यविशेषेणेतरेतरम् । KRT_8_2770ab  
जातसौष्ठवयोः क्षिप्रमविश्वासो व्यशीर्यत ॥ KRT_8_2770cd  
अभ्यमित्रीणतां तस्यानिच्छतो दरदं विना । KRT_8_2771ab  
मदात्साहायकायैच्छन्मितानेव स तान्हयान् ॥ KRT_8_2771cd  
स्युश्चेत्सोढाग्रिमाटोपाः कटकस्यास्य नो द्विषः । KRT_8_2772ab  
तत्साम्यमुन्मिषेद्यद्वा भङ्गो भूयोपि योगभित् ॥ KRT_8_2772cd  
तस्मात्सर्वाभिसारेण रणमेकं ममेच्छतः । KRT_8_2773ab  
विजयावजयावाप्तिरेकाहान्तरिता मता ॥ KRT_8_2773cd  
व्याजहारेपि यद्भोजस्तदेषोथ हसन्स्मयात् । KRT_8_2774ab  
निन्ये तद्दारदं सैन्यमुपेक्ष्यागामिनश्चिमूः[^2774-1] ॥ तिलकम्॥ KRT_8_2774cd  
संकटान्ते वितीर्णानुयात्रस्तेषां प्रसर्पताम् । KRT_8_2775ab  
स राजबीजी शुश्राव दरद्राजमथागतम् ॥ KRT_8_2775cd  
तत्संगमाय व्यावृत्ते तस्मिन्कोट्टान्तिकं पुनः । KRT_8_2776ab  
प्रावेशयद्बलहरो मातृग्रामं स तद्बलम् ॥ KRT_8_2776cd  
विशस्ततो वीक्ष्य वाहैर्भ्रान्तवातमृगा इव । KRT_8_2777ab  
निसर्गधीरधिर्गार्गिर्न धैर्यात्पर्यहीयत ॥ KRT_8_2777cd  
तस्य सर्वेपि नीलाश्वडामराः स्वे च सैनिकाः । KRT_8_2778ab  
विपक्षैः सह बद्धैक्याः सैन्यान्दुध्रुक्षवो ययुः ॥ KRT_8_2778cd  
स तथा विषमस्थोपि प्रस्थित्यै प्रार्थितो निजैः । KRT_8_2779ab  
म्लानाननः प्रभुं द्रष्टुं न क्षमोस्मीत्यभाषत ॥ KRT_8_2779cd  
स सूर्यवर्मचन्द्रस्य न जातः कश्चिदन्वये[^2780-1] । KRT_8_2780ab  
उपयोगाय यो नागान्मल्लाभिजनजन्मनाम् ॥ KRT_8_2780cd  
भोजं सभाजयित्वाथ विड्डसीहः सपार्थिवः । KRT_8_2781ab  
सारैः समं स्वसामन्तैर्विजयाय व्यसर्जयत् ॥ KRT_8_2781cd  
ततो म्लेच्छगणाकीर्णा व्रजन्संवाहयंश्चमूः । KRT_8_2782ab  
प्रयाणमात्रान्तरितः पृष्ठे तस्य बभूव च ॥ KRT_8_2782cd  
प्रादुष्कृतजगत्क्षोभे बले तत्रानुयायिनि । KRT_8_2783ab  
उत्साहात्साल्हणिर्मेने कृत्स्नां हस्तगतां महीम् ॥ KRT_8_2783cd  

[^2755-1]: Emended; A प्रतियोग्यताम्.  

[^2758-1]: Emended; A कम्पनाधीशरि॰.  

[^2764-1]: A स्कन्दा॰.  

[^2767-1]: Emended; A काश्मीरिका.  

[^2774-1]: Emended; A ॰गमिनी॰.  

[^2780-1]: Emended; A कैश्चि॰  

[page 268]  



वाजिभिस्तर्जिते[^2784-1] म्लेच्छराजैश्च बलमूर्जितम् । KRT_8_2784ab  
स्थाने समुद्रधाराख्ये विबन्धाथ तत्पदम् ॥ KRT_8_2784cd  
स राजवदनस्तादृग्दुर्जयाग्र्यबलोज्ज्वलः । KRT_8_2785ab  
मृत्युदन्तान्तरे दिष्टं षष्ठचन्द्रममन्यत ॥ KRT_8_2785cd  
ततः प्रावृट्पयोवाहकृतोदीपपरिप्लुता[^2786-1] । KRT_8_2786ab  
संजायते स्म वसुधा बलन्नीलोत्पलोपमाम् ॥ KRT_8_2786cd  
धरित्रीपानपात्रेम्भःसीधुपूर्णे[^2787-1] दधुर्द्रुमाः । KRT_8_2787ab  
मग्ना लक्ष्यशिखामात्रा बलन्नीलोत्पलोपमाम् ॥ KRT_8_2787cd  
षष्ठस्य संकटं जानभूभृच्छेषैर्बलैः समम् । KRT_8_2788ab  
अथोदयद्वारपतिं तं च धन्यं व्यसर्जयत् ॥ KRT_8_2788cd  
वाहिनीरुद्धमार्गौ तौ पदवीमनुसस्रतुः । KRT_8_2789ab  
मार्गे धनंजयस्येव शैनेयपवनात्मजौ ॥ KRT_8_2789cd  
लम्बाब्बुदेम्बेरे दूरं वारिपूर्णे च भूतले । KRT_8_2790ab  
स्यूतेव विद्युद्ददृशे भिन्नद्योतननिःस्वना ॥ KRT_8_2790cd  
शोभाभावोदितागर्हपरिवर्हावहिष्कृतः । KRT_8_2791ab  
तत्राविभक्तकटकः पार्थिवः समजायत ॥ KRT_8_2791cd  
अनास्थो राजवदने सत्त्वावष्टम्भयोः पुरा । KRT_8_2792ab  
अत्रापरो न निक्षेप्यो राजबीजीति दारदान् ॥ KRT_8_2792cd  
त्रिल्लकः संदिशन्दूतैर्वृद्धिं पार्थ्वीहरिं नयन् । KRT_8_2793ab  
तयोरेकस्य सामर्थ्यादैच्छत्तं हस्तपातिनम् ॥ युग्मम्॥ KRT_8_2793cd  
अभित्तिलिखितालेख्यकल्पं बलहरस्य तत् । KRT_8_2794ab  
तादृग्विलोक्य सामर्थ्यमथ राज्ञश्च सर्वतः ॥ KRT_8_2794cd  
विभक्ताशेषसैन्यस्य तत्र तत्रारिसंकटे । KRT_8_2795ab  
ज्ञात्वाप्रतिसमाधेयच्छिद्रमुन्मुद्रदुर्नयः ॥ KRT_8_2795cd  
अकृशश्वाविदाचारश्चिरं स्वाङ्गैः स गोपितम् । KRT_8_2796ab  
बहिर्दुर्धर्षमत्याक्षीद्द्वितीयमपि कण्टकम् ॥ तिलकम्॥ KRT_8_2796cd  
ध्वान्तेम्बुधरजालान्ध्यमहावाते रजोभरः । KRT_8_2797ab  
स्वपक्षभेदयोर्ज्ञातकर्णेजपमहोद्यमः ॥ KRT_8_2797cd  
कुलच्छेदकृतो राज्ञस्तत्र तत्रातिसंकटे । KRT_8_2798ab  
अशान्तजागरोथर्थमनर्थपरिपोषकः ॥ KRT_8_2798cd  
सोथ शूरपुरेकस्माद्बहुभिः सह डामरैः । KRT_8_2799ab  
तेन संपूरितः पृथ्वीहरजो प्रावृट्पूर्णस्य लक्ष्यताम् ॥ तिलकम् ॥ KRT_8_2799cd  
तस्य संघटतः कन्यां प्रयातं वैकृतं चिरात् । KRT_8_2800ab  
पालीभङ्गे तटस्येव प्रावृट्पूर्णस्य लक्ष्यताम् ॥ KRT_8_2800cd  
निद्राणोपेन्द्रजठरप्रसादनिसृतं जगत् । KRT_8_2801ab  
समेतमिव तत्सैन्यं प्रत्यभाज्जलदागमे ॥ KRT_8_2801cd  
यावद्भिः पार्यते नेदृक्संख्यातुमपि तद्बलम् । KRT_8_2802ab  
भर्तव्यकल्पैः सुस्वल्पयोधमध्यगतैरपि ॥ KRT_8_2802cd  
तावद्भिरनुगैः पिञ्चदेवद्रङ्गाधिपो युधि । KRT_8_2803ab  
तद्योधान्याम्यहरितः[^2803-1] सरितश्चातिथीन्व्यधात् ॥ युग्मम्॥ KRT_8_2803cd  
तटोज्ज्वलैश्चिताचक्रैर्विम्बितैस्तटिनीजले । KRT_8_2804ab  
मृतानामपि संस्कारः क्रियमाण इवाभवत् ॥ KRT_8_2804cd  
इति विस्मृतमृत्युः स कुर्वन्नेकाहमाहवम् । KRT_8_2805ab  
कथंचिदाप्तैरन्येद्युर्भग्नसारोपसारितः ॥ KRT_8_2805cd  
पुरे स शून्ये सैन्यानि संगृह्णंस्तत्र सर्वतः । KRT_8_2806ab  
द्वित्रैरहोभिर्नगरं सुखग्राह्यममन्यत ॥ KRT_8_2806cd  
इच्छां पद्मपुरास्कन्दे मन्दत्वं त्रिल्ल्लोकनयत् । KRT_8_2807ab  
पृष्ठस्थयोर्यशोराजकम्पनाधीशयोर्भयात् ॥ KRT_8_2807cd  
न भृत्यैस्तद्विधः सिद्धश्चास्यैकस्मिन्नसंमते । KRT_8_2808ab  
विधेयान्यलवन्यस्य डामरे होलडौकसि[^2808-1] ॥ KRT_8_2808cd  
द्वैराज्ये सुस्सलस्यापि नैवादृश्यत तादृशः । KRT_8_2809ab  
अनर्थो यादृगुत्तस्थौ तत्सुतस्य समन्ततः ॥ KRT_8_2809cd  
चतुष्कमवधीर्याथ राञ्जा पादगदोपमम् । KRT_8_2810ab  
रिल्हणः प्रैषि तं[^2810-1] ग्रीवागण्डतुल्यं व्यपोहितुम् ॥ KRT_8_2810cd  
प्रस्थितस्तत्प्रमाथाय शमालैः सोन्वबध्यत । KRT_8_2811ab  
व्रजन्प्राग्ज्योतिषं हन्तुं पार्थः संशप्तकैरिव ॥ KRT_8_2811cd  
अधावच्चाभ्यमित्रीणस्तान्व्यावृत्य निपातयन् । KRT_8_2812ab  
पद्माकरोन्मुखः पृष्ठलग्नान्भृङ्गानिव द्विपः ॥ KRT_8_2812cd  

[^2784-1]: Doubtful emendation; A ॰स्तर्जितो.  

[^2786-1]: Emended with C; A प्रावृड्पयो॰.  

[^2787-1]: A ॰शीधु॰.  

[^2799-1]: Thus A; comp. for this name viii. 2496. 2748. 2912. 3313.  

[^2803-1]: Emended with C; A ॰हरित.  

[^2808-1]: A होलळौकसि.  

[^2810-1]: Emended with G; A रिल्हणप्रेषितं.  

[page 269]  



रणश्रान्तेन गमिता त्रियामा तेन रामशे[^2813-1] । KRT_8_2813ab  
गर्जत्कुल्यार्पितारातिपृतनानादसंस्क्रिये[^2813-2] ॥ KRT_8_2813cd  
तं[^2814-1] कल्याणपुरं प्राह्णे विशन्तं सोग्रमागतः । KRT_8_2814ab  
रुरोधाभ्येत्य भूयोपि बलैर्मरितदिङ्मुखः ॥ KRT_8_2814cd  
आपतत्रेव चारातिपदातीन्संमुखागतान् । KRT_8_2815ab  
दृष्टनष्टान्व्यधाच्छागानिवाग्रेजगलो गिलन् ॥ KRT_8_2815cd  
उद्वृत्तमारुतस्येव तस्यापाते पदातिभिः । KRT_8_2816ab  
तत्यजे रिल्हणः पर्णैर्हेमन्त इव पादपः ॥ KRT_8_2816cd  
पश्यतस्तस्य ते विद्रवन्तो जिह्मा न जिह्रियुः । KRT_8_2817ab  
देहस्पृहापारमित्यै कस्यौचित्यमनत्ययम् ॥ KRT_8_2817cd  
आप्तैरथापसृत्य स्वैरर्थितो रिल्हणोब्रवीत् । KRT_8_2818ab  
नयन्प्रजासृजा साम्यं[^2818-1] स्वामिभक्तिस्मृतेः स्मितम् ॥ KRT_8_2818cd  
ही[^2819-1] -- -- वाविशेषेपि जन्तोर्जन्तोर्यदीशिता । KRT_8_2819ab  
भृत्यभावेपि यो लुप्तकृत्यो धिक्तस्य जीवितम् ॥ KRT_8_2819cd  
जातं वक्त्रसरः श्मश्रुराजिनीलाब्जभाजनम्[^2820-1] । KRT_8_2820ab  
जराकैरवगौरं च राज्ञः पादान्प्रपद्य यान् ॥ KRT_8_2820cd  
म्लायत्सु तेषु भ्रूभङ्गभृङ्गभ्राजिष्णुभिर्भवेत् । KRT_8_2821ab  
कथं लक्ष्मीविलासैस्तदखण्डैरविडम्बितम् ॥ युग्मम्॥ KRT_8_2821cd  
एषा कापुरुषासेव्या धीराणां नैव पद्धतिः । KRT_8_2822ab  
यदायासलवत्रासात्सौख्यवैमुख्यभागिता ॥ KRT_8_2822cd  
वस्त्रापासन एव शीतजनितस्त्रासोथ तीर्थाम्बुभिः स्नाने ह्लादसुकोपलब्धिरसभब्रह्मानुभावोपमा । KRT_8_2823ab  
वैह्वल्यं[^2823-1] समरे वपुर्विजहतामेवं किलोपक्रमे कैवल्याख्यसुखोपलम्भपरमा[^2823-2] पश्चात्पुनर्निर्वृतिः ॥ KRT_8_2823cd  
एवमुक्त्वा परानीकमेकाकी स व्यगाहत । KRT_8_2824ab  
गृह्णञ्शरान्हरिप्रोथश्वाससंदिग्धशूत्कृतान् ॥ KRT_8_2824cd  
स्वर्णत्सरुप्रभाजालहरितालोज्ज्वलोभजत्[^2825-1] । KRT_8_2825ab  
खड्गप्रट्टनटस्तस्य रणरङ्गोत्तरङ्गताम् ॥ KRT_8_2825cd  
तत्खड्गस्य घ्नतः खड्गाञ्जीवैर्जालच्छलाद्भुवम् । KRT_8_2826ab  
उत्थाय लग्नं शत्रूणां तृणैस्तृणमणेरिव ॥ KRT_8_2826cd  
आजौ तमनुजग्मुस्ते यैरगण्यन्त वैरिणः । KRT_8_2827ab  
तिर्यञ्चोलक्ष्यतां यातास्तेषां प्राणास्तृणान्यपि ॥ KRT_8_2827cd  
संप्रविष्टो मुखान्मृत्योः कैश्चिन्मार्गैः स निर्गतः । KRT_8_2828ab  
तिमेः संमीलितास्यस्य श्रोत्ररन्ध्रैरिवोदकम् ॥ KRT_8_2828cd  
शश्वत्कुर्वन्परावृत्तीः श्रमशान्त्यै विनिर्गतः । KRT_8_2829ab  
प्रक्षीणभूयिष्ठबलो लब्धोत्सेको रिपावभूत् ॥ KRT_8_2829cd  
पृष्ठतोथ पपाताथ चतुष्कः पुष्कलैर्बलैः । KRT_8_2830ab  
साहायकागतं प्राक्स यं स्वं कंचिदमन्वत ॥ KRT_8_2830cd  
तस्योभयमुखस्यारिसैन्यस्याहेरिवेक्षणात् । KRT_8_2831ab  
न संरम्भः[^2831-1] शिखण्डीव परं ताण्डवितोभवत् ॥ KRT_8_2831cd  
तौ व्यूहावश्च पर्यायैर्मुखपृष्टं प्रदर्शयन् । KRT_8_2832ab  
सोक्षिणोद्युधि मन्थाद्रिर्मथनेब्धितटाविव ॥ KRT_8_2832cd  
कीलनिश्चलयोर्भ्राम्यन्नसकृद्वान्तरे द्वयोः । KRT_8_2833ab  
कुविन्द इव -- -- --1 तुरंगमत्वरान्वितः[^2833-2] ॥ KRT_8_2833cd  
भासः प्रत्यग्रहीत्तस्य तमेकपृतनारयम्[^2834-1] । KRT_8_2834ab  
एकतोम्भोभरं द्वीपस्येव कूलविलोद्गमः ॥ KRT_8_2834cd  
तेन वैरिचमूश्चक्रे लुलितायुधकुण्डला । KRT_8_2835ab  
क्रीडता चण्डवेगेन पुरुषायितुमक्षमा ॥ KRT_8_2835cd  
त्रासपाण्डून्द्विषां वक्त्रकुम्भान्स्वेदाम्भसाचितान् । KRT_8_2836ab  
स कुर्वन्भूभुजं[^2836-1] जाने भूयो राज्येभ्यषेचयत् ॥ KRT_8_2836cd  
स च पार्थ्वीहरिश्चास्तामन्योन्यस्य क्षपाक्षणे । KRT_8_2837ab  
सज्जौ मान्त्रिकवेतालाविव रन्ध्रगवेषिणौ ॥ KRT_8_2837cd  
साहायकागतान्साक्षीकृत्य[^2838-1] क्ष्मापतिसैनिकान् । KRT_8_2838ab  
अन्येद्युः सोकरोच्छत्रुं वनमार्गावगाहिनम् ॥ KRT_8_2838cd  
पर्यस्तशौचान्संचिन्त्य त्रिल्लकादीनथाययौ । KRT_8_2839ab  
सञ्जपालस्तृतीयस्मिन्दिवसे रिल्हणान्तिकम् ॥ KRT_8_2839cd  

[^2813-1]: Should probablry be रामुषे; cf. ii. 55.  

[^2813-2]: Emended; A गर्जन्कुल्या॰.  

[^2814-1]: Emended; A तत्कल्या॰.  

[^2818-1]: Thus A; perhaps read with G (sec. manu) प्रजासृजश्चास्यं.  

[^2819-1]: Thus A; C ह्रीप्रभावाविशेषे.  

[^2820-1]: Emended; A ॰भोजनम्.  

[^2823-1]: Thus corr. by a later hand from A1 वैह्वल्ये.  

[^2823-2]: Conjectural reading; A वैकल्या॰.  

[^2825-1]: Emended with C; A ॰प्रजाजाल॰.  

[^2832-1]: Emended; A संरम्भे.  

[^2833-1]: Thus A; C supplements पुरण्योस्तुरंग॰.  

[^2833-2]: Emended with C; A ॰गमतुरान्वितः.  

[^2838-1]: Emended with C; A पूतनादयम्.  

[^2836-1]: Emended with C; A ॰भुजाम्.  

[^2838-1]: Emended; A साक्षीकृतक्ष्मा॰.  

[page 270]  



नृपप्रतापग्रपितः स ताभ्यां पर्यशोष्यत । KRT_8_2840ab  
वनान्तः शुचिशुक्लाभ्यां घुणक्षीण इव द्रुमः ॥ KRT_8_2840cd  
चितानल इवासारैर्युद्धैः शममनाश्रितः । KRT_8_2841ab  
उदयेन शनैर्निन्ये चतुष्कोपि मितोष्मताम् ॥ KRT_8_2841cd  
दारदं -- बलं[^2842-1] दृप्यद्धेमसंनाहवाहिभिः[^2842-2] । KRT_8_2842ab  
हयैरवरुरोहाद्रिकुहरादाहवोन्मुखम् ॥ KRT_8_2842cd  
तुरुष्कलोकेनाक्रान्तान्देशांस्तद्वशमीयुषः । KRT_8_2843ab  
शङ्कमानैर्जनैर्ज्ञाता कृत्स्ना म्लेच्छावृतेव भूः ॥ KRT_8_2843cd  
प्रयाणमात्रान्तरिते धन्ये द्वारपत्रावपि । KRT_8_2844ab  
साहसं निःसहायस्य तत्खड्गैरग्रतोभवत्[^2844-1] ॥ KRT_8_2844cd  
ज्वलत्कनकसंनाहं तत्सैन्यं स द्विषोरुधत् । KRT_8_2845ab  
कचज्ज्वालावलिं दावं सनिर्झर इवाचलः ॥ KRT_8_2845cd  
विधूय जयचन्द्रादीनग्रप्रस्थानरोधिनः । KRT_8_2846ab  
बलबाहुल्यदृप्तास्ते व्यगाहन्ताद्दवावनिम् ॥ KRT_8_2846cd  
तेषां हयसहस्राणि त्रिम्शद्विंशत्तुरंगमैः । KRT_8_2847ab  
रंहसा प्रतिजग्राह निजग्राह च गर्गजः ॥ KRT_8_2847cd  
तस्यासुहृद्भिर्ददृशे पौरुषं तदमानुषम् । KRT_8_2848ab  
एकैकस्याग्रतो यत्स वैश्वरूप्यमिवादधे ॥ KRT_8_2848cd  
अश्ववङ्काग्रविन्यस्तवक्त्रास्ते विद्रुताः क्षणात् । KRT_8_2849ab  
जगाहिरे कापुरुषा गिरीन्किंपुरुषा इव ॥ KRT_8_2849cd  
अभूमिज्ञतया शाद्याच्चैष जातः पराभवः । KRT_8_2850ab  
श्वस्तदस्मान्पुरस्कृत्य जयं प्रत्याहरिष्यथ ॥ KRT_8_2850cd  
इत्युक्ता राजवदनजयचन्द्रादिभिर्निशि । KRT_8_2851ab  
तथेति मिथ्याकथयन्दारदा विद्रवोन्मुखाः ॥ युग्मम्॥ KRT_8_2851cd  
प्रवेश्य धन्यद्वारेशौ दूरं बलहरो बली । KRT_8_2852ab  
ऐच्छत्सन्नभिसंधातुं रुद्ध्वा पाश्चात्यपद्धतीः ॥ KRT_8_2852cd  
स्कन्धावारेण[^2853-1] सार्धं च दरदां राजबीजिनम्[^2853-2] । KRT_8_2853ab  
विधातुं विदधे बुद्धिं तं ततस्तारमूलके ॥ KRT_8_2853cd  
चिकीर्षति ततस्तस्मिन्मत्तेष्वन्धेषु दस्युषु । KRT_8_2854ab  
उत्सेहे साल्हणिः कृत्स्नं राज्यं निश्चित्य[^2854-1] निर्जितम् ॥ KRT_8_2854cd  
जयाभावेप्यनन्तेदृक्सामन्तसहितस्ततः[^2855-1] । KRT_8_2855ab  
भव्योस्मि भवितेत्येवं विचिन्त्योत्सिषचे च सः ॥ KRT_8_2855cd  
पद्मोन्माथाद्द्विरदनैरप्रियैः पद्मबन्धोरिन्दौ स्पर्धिन्युदयति वपुः खण्डशः स्वं म्रियेत । KRT_8_2856ab  
तापस्त्यज्येत च रुचिरताभागिभिः[^2856-1] सूर्यकान्तैर्भद्राभद्रं व्यसनसमये संभवेदप्रतर्क्यम् ॥ KRT_8_2856cd  
यो डामरतया भिक्षोः शश्वत्कृच्छ्रेप्युपेक्षणम् । KRT_8_2857ab  
टिक्कादीनां च कौटुम्ब्याद्भूभर्तुर्द्रोग्धृमूर्धनि ॥ KRT_8_2857cd  
अलवन्यतयानन्यसामान्याश्चर्यवर्धनात् । KRT_8_2858ab  
ततः कृच्छ्रोपयोगाच्च विश्वासस्येव मूर्धनि ॥ KRT_8_2858cd  
तौ नागराजवदनौ व्यसनावसरे तदा । KRT_8_2859ab  
चित्रं स्वकार्यतात्पर्याद्भुतादरतां गतौ ॥ तिलकम्॥ KRT_8_2859cd  
स्वयं विधेयं नागोन्यकृतं तं वीक्ष्य विप्लवम् । KRT_8_2860ab  
अदूरमर्थमन्येन कृतं कविरिवाशुचत् ॥ KRT_8_2860cd  
क्ष्माभृद्विपक्षं स्वं पक्षीकर्तुं कॢप्ताननं ततः । KRT_8_2861ab  
संत्यज्य[^2861-2] राजवदनं मां भजस्वेत्यभाषत ॥ KRT_8_2861cd  
संप्राप्तं वः प्रतीक्षध्वं[^2862-1] तेजोबलहरात्मजम्[^2862-2] । KRT_8_2862ab  
युग्याधिरूढं किं नरीसेवतां[^2862-3] यामिको यथा ॥ KRT_8_2862cd  
इति ते संदिशनतं च व्यसजन्स विहाय तम् । KRT_8_2863ab  
काम्धेनुसमं नागं छागाश्लेषाद्विधि-- यत्[^2863-1] ॥ KRT_8_2863cd  
सर्वः स्वकार्यतात्पर्यात्प्रवर्तेत प्रियाप्रिये । KRT_8_2864ab  
स्नेहवैरेन्यदीये तु न किंचिदधिगच्छति ॥ KRT_8_2864cd  
ज्योतिस्तर्जितकान्ति दन्तयुगलं वाच्यं सुधादीधितेर्दानास्वादधिया प्रिया मधुलिहां कुम्भस्थली कुम्भिनः । KRT_8_2865ab  
वासस्वैuष[^2865-1] विरोधभाक्सरसिजस्येत्यत्र नेन्दो रतिस्तस्याप्यायकृतो हितोयमिति नाप्यस्य द्विरेफा द्विषः ॥ KRT_8_2865cd  

[^2842-1]: Thus A; C तद्बलं.  

[^2842-2]: Emended with C; A दृप्येद्धेम॰.  

[^2844-1]: Doubtful emendation of C; A तत्स्याळ् गेरग्र॰.  

[^2853-1]: A स्कन्दा॰.  

[^2853-2]: Emended; A रुचिरमाभा॰.  

[^2861-1]: Emended with C; A सात्याज्य.  

[^2862-1]: Emended with C; A प्रतीक्ष्यध्वं.  

[^2862-2]: Cf. भोजोनाम्नो बलहरात्संजातो viii. 2695 and note.  

[^2862-2]: Thus A; perhapts read नाडीसे॰.  

[^2863-1]: The text of this verse is evidently corrupt; A as above. C reads व्यहसन् संदिहाय सं । कामधेनुसमं छागाश्रेषो विधिर्न यत्.  

[^2865-1]: Doubtful; A वा -- स्यैष; C सूरस्यैष.  

[page 271]  



प्रतिष्ठालोठनं कर्तुं ततो बलहरस्य सः । KRT_8_2866ab  
आजन्म वैरं संरेभे तेन भूभृद्धितेच्छया ॥ KRT_8_2866cd  
स तथा दारदान्भग्नानभिन्नो भूभुजैष वः । KRT_8_2867ab  
सभोजान्राजाजवदनो हन्यादित्यभ्यधान्निजैः ॥ KRT_8_2867cd  
दरद्राजानकानीतनेतारौ कम्पनापती । KRT_8_2868ab  
प्रख्यातक्षेमवदनमत्ता -- --1भिधावुभौ ॥ KRT_8_2868cd  
त्रस्यन्नोजसनामा च कोट्टेशो मन्त्रितं रहः । KRT_8_2869ab  
ब्रुवाणास्तद्व्यहस्यन्त भोजेनान्तरवेदिना ॥ KRT_8_2869cd  
स्फाटिकेनेव सैन्येन तेनाग्रे रुद्धमप्यथ । KRT_8_2870ab  
सिधक्षु[^2870-1] राजार्कमहो विड्डसीहेन्धनेपतत्[^2870-2] ॥ KRT_8_2870cd  
पार्थिवानर्थदुश्चिन्तामययक्ष्मपरिक्षतः । KRT_8_2871ab  
स यत्कृष्णक्षपाक्षीणसोमसाम्यं समाययौ ॥ KRT_8_2871cd  
रोगग्रस्ते रणप्रष्ठे पृष्ठगोप्तरि भर्तरि । KRT_8_2872ab  
तथाभियोज्ये स्थाने च भयजर्जरतां गते ॥ KRT_8_2872cd  
आहारस्थं बलहरं विहाय निखिलास्ततः । KRT_8_2873ab  
पलायिषत[^2873-1] तेन्येद्युर्विगाह्य हरिभिर्गिरीन् ॥ युग्मम्॥ KRT_8_2873cd  
दृष्ट्वा बहुमतं प्रातरागन्तारः पुनर्वयम् । KRT_8_2874ab  
कथयित्वेति संप्रार्थ्य साल्हणिं सह तेनयन् ॥ KRT_8_2874cd  
प्राक्पीतकोशो[^2875-1] वैवश्यात्स तेषामनुगोभवत् । KRT_8_2875ab  
भ्रष्टकार्यस्तु वैह्वल्यं श्वभ्रे मज्जन्निवादधे ॥ KRT_8_2875cd  
मुहुः सर्वशिरोद्रिक्तरक्तपूर्णमिव[^2876-1] ज्वलत्[^2876-2] । KRT_8_2876ab  
अवरोहदनच्छाम्बुसोपानाश्मनिभं मुहुः ॥ KRT_8_2876cd  
ज्ञातेन पतितेनेव मुहुर्व्योम्ना महीसमम् । KRT_8_2877ab  
व्रजतस्तस्य वैलक्ष्यादलक्ष्याक्षमभून्मुखम् ॥ KRT_8_2877cd  
दध्यौ च धिङ्नो ये शश्वत्प्रबहवं वयमीदृशम् । KRT_8_2878ab  
राज्ञो दृष्ट्वाप्यनात्मज्ञा जानीमो मर्त्यधर्मताम् ॥ KRT_8_2878cd  
प्रतिभाप्रौढनिर्भाततत्त्वानां नान्यथा शिरः । KRT_8_2879ab  
महाकवीनामेतादृक्प्रतापानलवर्णने ॥ KRT_8_2879cd  
राज्ञः प्रतापशिखिनः कणाः क्षोणौ न सन्ति चेत् । KRT_8_2880ab  
तत्कस्माद्वयमायाताः पदन्यासेप्यधीरताम् ॥ KRT_8_2880cd  
अनेकशोङ्गैर्वीराणां पीतधाराम्बुडम्बरे । KRT_8_2881ab  
शोषाः प्रादुष्कृतो न स्यात्तज्ज्वालासंज्वरं विना ॥ KRT_8_2881cd  
किमन्तरेण तद्धूममालान्ध्यं प्रोन्मिषदृशः । KRT_8_2882ab  
मार्गामार्गविभागस्य परिज्ञाने विमूढता ॥ KRT_8_2882cd  
मधुमत्यास्तटेन्यस्मिन्विवर्ज्य दरदः स्थितान् । KRT_8_2883ab  
वीचीजवनिकाच्छन्नः सोवाप्याथ तटेवसत् ॥ KRT_8_2883cd  
क्रमादुत्खातखेदस्तैर्नीत्वा स्वशिबिरान्तरम्[^2884-1] । KRT_8_2884ab  
तत्रैष्यतेति संधातुं रोहद्द्रोहस्पृहातुरैः[^2884-2] ॥ KRT_8_2884cd  
नृपं तेषां ह्यगण्यार्थवर्षिणं नयनैपुणात् । KRT_8_2885ab  
उपजीवितुमिच्छाभूत्तद्रक्षणवणिज्यया ॥ KRT_8_2885cd  
नानेहा विग्रहस्यायं प्रत्यासन्नो हिमागमः । KRT_8_2886ab  
मधुमासि विधास्यामः पुनरारब्धिमुत्तमाम् ॥ KRT_8_2886cd  
कालक्षेपेक्षमत्वं चेद्भुट्टराष्ट्राध्वनाधुना । KRT_8_2887ab  
त्वान्तर्निदध्मो बलिनस्त्रिल्लकस्योपवेशने ॥ KRT_8_2887cd  
राजानं राजवदनः श्रितस्तैरित्यसावतः । KRT_8_2888ab  
उक्त्वैष्यत स्वराष्ट्रान्तर्युक्त्या बन्द्धुं नराधमैः ॥ तिलकम् ॥ KRT_8_2888cd  
अपि राजपुरीयाणां कौटिल्यं तैर्हि जीयते । KRT_8_2889ab  
दैर्घ्यं निदाघघस्राणां[^2889-1] वियोगदिवसैरिव ॥ KRT_8_2889cd  
तथा यातमुपालेभे दूतैर्बलहरोथ तम् । KRT_8_2890ab  
प्रहौ निहितवांस्त्वस्मीति त्रोटितवटाकरः ॥ KRT_8_2890cd  
उत्साहादाहवस्थोपि स तथा गार्गिमग्निमम्[^2891-1] । KRT_8_2891ab  
आयान्तं च नृपानीकमुसाहाम्न[^2891-2] व्यचिन्तयत् ॥ KRT_8_2891cd  
अकस्माद्विद्रुतदरद्राजभोजादिवार्तया । KRT_8_2892ab  
न व्यदीर्यत यद्धैर्यपर्याप्तेस्तत्किलाङ्कनम् ॥ KRT_8_2892cd  
आडम्बरालम्बनस्य भेदेप्यच्छिन्नविग्रहः । KRT_8_2893ab  
यदयुद्धोद्धतं सिध्येत्तत्कस्यामानुषं विना ॥ KRT_8_2893cd  

[^2868-1]: Thus A; the akshara before the lacuna could be read also शु; C ॰वदनमधुभद्राभिधा॰.  

[^2870-1]: Emended with C; A दिदक्षु.  

[^2870-2]: Emended; A विड्डसूहेन्धने॰.  

[^2873-1]: Emended; A पलायिततेन्ये॰.  

[^2875-1]: A ॰कोषो.  

[^2876-1]: Doubtful emendation; A सर्वशिरोदृक्त॰.  

[^2876-2]: Emended; A ॰ज्वलन्.  

[^2884-1]: A स्वशिविरा॰.  

[^2884-2]: Emended; A रोहद्दोहः स्पृहा॰.  

[^2889-1]: Emended; A ॰दस्राणां.  

[^2891-1]: Emended with C; A गर्गिम॰.  

[^2891-2]: Doubtful emendation; A ॰कमु -- जान्न; C ॰नीकं दृष्ट्वापि नव्य॰.  

[page 272]  



कालानुरोधात्संधितुसू धन्यद्वाराधिपावथ । KRT_8_2894ab  
सोयोजयद्विलम्बेन भोजप्रत्यागमाशया ॥ KRT_8_2894cd  
ततोलंकारचक्रः स नेतुं साल्हणिमाययौ । KRT_8_2895ab  
ज्ञातेयाद्दारदानेत्य[^2895-1] प्रार्थिता परिपन्थिनी ॥ KRT_8_2895cd  
बुद्ध्वा तदनुबन्धेपि द्रोहनिर्बन्धिनीः सभाः । KRT_8_2896ab  
अग्रहीन्मार्गसेत्वग्रे निधनाद्व्यवसायिताम् ॥ KRT_8_2896cd  
भृत्यैः सह युवप्रायैर्वीक्ष्य तं मर्तुमुद्यतम् । KRT_8_2897ab  
दरातुरं दरद्राजसैन्यं तद्दैन्यमाययौ ॥ KRT_8_2897cd  
व्यपोहन्ती बलहरी बाहुभिः कलहं सरित् । KRT_8_2898ab  
कल्लोलास्फालनोल्लापैर्निनिन्देव दरद्बलम् ॥ KRT_8_2898cd  
ह्रेषितः स्वावरोधैश्च सेर्ष्यैश्च म्लेच्छपार्थिवैः । KRT_8_2899ab  
सैन्यैः कदनभीतैश्च विड्डसेहोथ तं जहौ ॥ KRT_8_2899cd  
पुरःसरैर्भग्नसेतुपालैः पारं परं ततः । KRT_8_2900ab  
विद्राव्य तानि[^2900-1] स प्राप भिन्दंस्तूर्यरवैर्दिशः ॥ KRT_8_2900cd  
असामर्थ्ये वरूथिन्याः[^2901-1] स्वस्य चार्थितसंधिना । KRT_8_2901ab  
आनीतो विड्डसीहेन दूतः प्रोक्तोथ भूपतेः ॥ KRT_8_2901cd  
अमानुषानुभावेन तावत्त्वत्स्वामिना[^2902-1] भवेत् । KRT_8_2902ab  
प्रातिसीमिकसामन्तबुद्ध्या स्पर्धासु धीवरः ॥ KRT_8_2902cd  
अश्रद्धेयानुसंधान एव यान्तौ[^2903-1] यमान्तिकम् । KRT_8_2903ab  
जयराजोस्मि वामुष्य प्रभावावेदकौ दिवि ॥ KRT_8_2903cd  
तेन दिव्यानुभावेन निर्जयोपि जयो मम । KRT_8_2904ab  
पान्थस्य कूलविभ्रंशात्तीर्थे पतनमुन्नतिः ॥ KRT_8_2904cd  
अथाग्रतः पुरे स्थित्वा कंचित्कालं निजेविशत् । KRT_8_2905ab  
यमराष्ट्रमसत्कीर्तिलसद्वन्दनमालिकम्[^2905-1] ॥ KRT_8_2905cd  
अबुद्ध्वा भोजमायान्तं संधिं तत्रैव वासरे । KRT_8_2906ab  
सार्धं द्वारेशधन्याभ्यां स राजवदनोप्यगात् ॥ KRT_8_2906cd  
अश्वागतं तं व्यावृत्य षष्ठं प्रष्ठं मनस्विनाम् । KRT_8_2907ab  
आदाय तावथाभ्यर्णं[^2907-1] प्राविक्षातां क्षमापतेः ॥ KRT_8_2907cd  
अहंकाराद्विमोहाद्वाविमर्शेन[^2908-1] बहिष्कृतौ । KRT_8_2908ab  
उपेक्षामक्षते भोजेभजता[^2908-2] राजबीजिनि ॥ KRT_8_2908cd  
आहूतस्तु हठोत्कण्ठाभाजापि प्रभुणासकृत् । KRT_8_2909ab  
अनिःशेषीकृतारातिर्न व्यावर्तत रिल्हणः ॥ KRT_8_2909cd  
प्रभोः पुरस्तात्कार्यन्ते तेन स्थातुमशक्यत । KRT_8_2910ab  
प्रसादाकाङ्क्षिणा सूदेनेव भोक्तुं न हि क्वचित् ॥ KRT_8_2910cd  
द्विधा कृता येन युद्धे पृथ्वीहरसुतद्वयी । KRT_8_2911ab  
मगधेन्द्राकृतिर्भीमेनेव कार्याक्षमाभवत् ॥ KRT_8_2911cd  
मातृकुक्षिमिव स्वोर्वीं तेनाजौ लोष्ठकः[^2912-1] कृतः । KRT_8_2912ab  
खाण्डवे खन्डितः सर्प इव गाण्डीविनाविशत् ॥ KRT_8_2912cd  
भजंश्चतुष्कः[^2913-1] संकोचं दुर्भेदं त्रिल्लकालयम् । KRT_8_2913ab  
स्वकायकर्परं दर्पोज्झितः कूर्म इवाविशत् ॥ KRT_8_2913cd  
निःशेषीकृतकार्यः स शौर्येणैव महीपतेः । KRT_8_2914ab  
पार्श्वं पादनखज्योतिःपट्टबन्धाप्तये ययौ ॥ KRT_8_2914cd  
प्रतापैर्नृपतेरित्थं विप्लवः शोषितोप्यभूत् । KRT_8_2915ab  
अमात्यमतिदोषेण भूयः प्रादुष्कृताङ्कुरः ॥ KRT_8_2915cd  
दण्डार्हो राजवदनो दानेनाप्यायितो यतः । KRT_8_2916ab  
निर्भयं भोजमायान्तं प्रतिजग्राह तं पुनः ॥ KRT_8_2916cd  
उत्कोचपरिणामात्तं सोथ स्थापयति स्म तम् । KRT_8_2917ab  
दिन्नाग्रामाभिधे स्थाने खाशकानां निवेशने ॥ KRT_8_2917cd  
इत्येनमब्रवीच्छ्वश्चेदायास्यो नानुगामिनः । KRT_8_2918ab  
मितानुयायी द्वारेशः प्रायास्यद्गोचरान्मम ॥ KRT_8_2918cd  
सोत्कम्पः साहसस्रोतःपातेनीयत[^2919-1] नौरिव । KRT_8_2919ab  
त्रिल्लकेनापि स स्थैर्यं नीतिरज्जुप्रसारणात् ॥ KRT_8_2919cd  
व्यसनोल्लासवैवश्यं विशां पत्युर्व्यचिन्तयत् । KRT_8_2920ab  
येनाव्यवस्थाप्राथम्यं स जाल्मः पुनरग्रहीत् ॥ KRT_8_2920cd  
अलंकारादिभिः स्वास्थ्ये स्थाप्यमानोपि मन्त्रिभिः । KRT_8_2921ab  
अत्यजन्नैव[^2921-1] कौटिल्यमजितात्मेव[^2921-1] दुर्ग्रहम् ॥ KRT_8_2921cd  

[^2895-1]: Emended; A ॰हारादावेत्य; the text is corrupt.  

[^2900-1]: Emended; A विद्रावितानि.  

[^2901-1]: Emended; A वरूथिन्या.  

[^2902-1]: Emended; A ताव -- त्स्वामिना.  

[^2903-1]: Emended with C; A यान्तो.  

[^2905-1]: Emended; A ॰मालिकाम्.  

[^2907-1]: The later corresponding to थ cannot be read with certainty in A; C तावताभ्यर्णं.  

[^2908-1]: A ॰विमर्षेण.  

[^2908-2]: Emended; A भजते.  

[^2912-1]: Comp. note to लोठन: viii. 2496.  

[^2913-1]: Emended with C; A भजंञ्च॰.  

[^2919-1]: Emended with C; A ॰स्रोतपाते॰.  

[^2921-1]: Emended; A अत्यजन्नेव and ॰जितात्मैव.  

[page 273]  



गदं वैद्य इवापाकं तमवज्ञाय पार्थिवः । KRT_8_2922ab  
पक्वगण्डानिवारेभे रिपून्पाटयितुं परान् ॥ KRT_8_2922cd  
आगन्तव्यं त्वया पश्चाद्यात्स्वस्मासु प्रकम्पताम् । KRT_8_2923ab  
भोजमुक्त्वेत्यलंकारचक्रोगाद्विप्लवोद्यतः[^2923-1] ॥ KRT_8_2923cd  
तं जयानन्दवाडाख्यो[^2924-1] दस्युरानन्दवाडनः[^2924-1] । KRT_8_2924ab  
अन्वयुर्विक्रमोदग्राः परेपि क्रमराज्यजाः ॥ KRT_8_2924cd  
अग्रस्थितो राजगृह्योलंकारः स्वल्पसैनिकः । KRT_8_2925ab  
वालुकासेतुकल्पस्तैर्जज्ञे[^2925-1] सिन्धुरथैरिव ॥ KRT_8_2925cd  
स तु रामचराद्याजिक्षोभसंभावनां[^2926-1] विशाम् । KRT_8_2926ab  
उदपादयदेकाकी कुर्वन्बहुभिराहवम् ॥ KRT_8_2926cd  
आपानरभसक्षुभ्यद्रक्षःसंभ्रमदक्षिणम् । KRT_8_2927ab  
रणं जगाम गञ्जात्वमञ्जसास्नपरिस्रुतः ॥ KRT_8_2927cd  
स तूलकूटमिव तत्कटकं विकटं द्विषाम् । KRT_8_2928ab  
किमन्यत्प्रैरयत्क्वापि प्रभञ्जन इवाञ्जसा ॥ KRT_8_2928cd  
ग्रासाय गृध्रकङ्कादिपत्त्रिव्रातस्य[^2929-1] तत्यजे । KRT_8_2929ab  
आनन्दवाडसूनुः[^2929-1] स हत्वा तेनेषुणा रणे ॥ KRT_8_2929cd  
भोजस्योत्थातुकामस्य जिघृक्षोः क्ष्माभुजश्च तत् । KRT_8_2930ab  
पङ्कप्रधावत्क्रकरव्याधन्यायो व्यवर्धत ॥ KRT_8_2930cd  
अनड्डयनसामर्थ्यः श्राम्यति क्रकरो यथा । KRT_8_2931ab  
धावन्पङ्के प्तन्व्याधोप्यनुधावत्यथान्वहम् ॥ KRT_8_2931cd  
प्रसङ्गे साहसस्यैवं भोजः क्लैव्यमगात्सदा । KRT_8_2932ab  
तं प्राप्तुमिच्छुर्भूपोपि[^2932-1] मतिमोहं मुहुर्मुहुः ॥ युग्मम्॥ KRT_8_2932cd  
दिन्नाग्रामस्थिते भोजे स राजवदनोप्यगात् । KRT_8_2933ab  
पुनः किं चौरचण्डालाः श्रेयसीत्युक्तिमीशितुः ॥ KRT_8_2933cd  
डामरा भग्नसंघाता भूयः पूर्वाधिकां ततः । KRT_8_2934ab  
कन्यां ते ग्रन्थयामासुर्मुहुर्यां शौर्यशालिनः ॥ KRT_8_2934cd  
ते द्वारपतिमायातं सोढुं शेकुर्न केवलम् । KRT_8_2935ab  
अशक्यैराहवैर्यावत्तात्पर्यादुदवेजयन् ॥ KRT_8_2935cd  
तेषां त्राणार्थमन्येषामुत्थानार्थमथाययौ । KRT_8_2936ab  
कृष्टोलंकारचक्रेण नीविं दत्त्वा स साल्हणिः ॥ KRT_8_2936cd  
तेषां परेद्युः पार्श्वं स यियासुरसकृद्यदा । KRT_8_2937ab  
हायाश्रमं श्रान्तसैन्यो द्वारेशोबुद्ध तं तदा ॥ KRT_8_2937cd  
अजानन्निव तेषां स व्याजसंधिं निबद्धवान् । KRT_8_2938ab  
मिषात्कुतोप्यगात्तिर्यक्स्थितं सत्तारमूलकम्[^2938-1] ॥ KRT_8_2938cd  
तस्मिंस्तत्र स्थिते दूरात्कुतस्त्यामपि पूत्कृतिम् । KRT_8_2939ab  
श्रुत्वा भोजोवदत्सायं किमपि व्याकुलीभवन् ॥ KRT_8_2939cd  
निजैर्विहस्यमानोपि त्रासात्तस्मादहेतुकात् । KRT_8_2940ab  
व्यरंसीत्संभ्रमान्नासौ चक्रे सज्जांस्तु वाजिनः ॥ KRT_8_2940cd  
त्रस्तोलंकारचक्रोथ दशग्राम्यग्रतो द्रुतम् । KRT_8_2941ab  
क्व राजपुत्र इत्येवं कथयित्वा पलायितः ॥ KRT_8_2941cd  
उदतिष्ठत्ततो ग्राममध्यात्तूर्यध्वनिर्महान् । KRT_8_2942ab  
आस्कन्दावेदकः सेनानिनादश्च क्षपामुखे ॥ KRT_8_2942cd  
अलक्षितो ध्वान्तमध्ये भेजे भोजः पलायनम् । KRT_8_2943ab  
श्वः कर्तव्येष्वलंकारचक्रो युद्धाय संदधे ॥ KRT_8_2943cd  
दत्तो द्वाराधिपेनाग्निर्गिरिवर्त्म प्रकाशयन् । KRT_8_2944ab  
ध्वान्तध्वस्तात्मनां[^2944-1] तेषां तदाभूदपकारकः ॥ KRT_8_2944cd  
द्वाराधिपस्य क्षाम्यन्तः[^2945-1] संधिं भोजप्रतीक्षया । KRT_8_2945ab  
श्रुत्वा तमथ वृत्तान्तं भङ्गं ते डामरा ययुः ॥ KRT_8_2945cd  
असंत्यजन्नपत्यादिबन्धं धीरोच्चलाश्रयात् । KRT_8_2946ab  
आजिं स भोजोलंकारचक्रेणामङ्गलावहम् ॥ KRT_8_2946cd  
................................................[^2947-1] । KRT_8_2947ab  
भोजस्तत्राप्यभूत्तर्षान्नाहारादिसुखान्वितः ॥ KRT_8_2947cd  
बाणाग्निजस्त्रिपुरनिर्दहने प्रतापः पाथोनिधेः प्रमथने वडवाग्निजन्मा । KRT_8_2948ab  
आसाद्य मन्दरनगेन समागमं हि न कापि पन्नगपतेः सुखसख्यमासीत् ॥ KRT_8_2948cd  

[^2923-1]: Emended with C; A ॰चक्रेगाद्वि॰.  

[^2924-1]: A ॰वाळ्हाख्यो and वाळ्हजः.  

[^2925-1]: Emended with G (sec. manu); A ॰कल्पस्तं जज्ञे.  

[^2926-1]: Conjectural reading; A राम -- राद्या॰; C शत्रुभिराद्या॰.  

[^2929-1]: Emended; A ॰पतिव्रातस्य; C ॰पातित्रा॰.  

[^2929-2]: A आनन्दावाळ्ह॰.  

[^2932-1]: Emended; A तत्प्रामु॰.  

[^2938-1]: Emended; A सन्ता॰. lost here; A does not indicate the lacuna; C supplements संरम्भात्कर्त्तुमारेभे सामर्थ्यान्न च चक्षमे.  

[page 274]  



क्षुत्पिपासश्रमं हन्तुम् प्राप्तः स्वविषयावनौ । KRT_8_2949ab  
अलंकारात्मजैर्भूयो बन्द्धुं भोजोभ्यलष्यत ॥ KRT_8_2949cd  
पितुर्मतेन बुद्ध्या वा स्वया तत्तद्विधित्सतः । KRT_8_2950ab  
सोभिसंधाय निर्यातः प्रापाथ विषयान्तरम् ॥ KRT_8_2950cd  
ततो बलहरेणैव कृत्यं निश्चित्य कार्यवित् । KRT_8_2951ab  
अनास्थोन्यलवन्येषु दिन्नाग्रामं पुनर्ययौ ॥ KRT_8_2951cd  
द्वाराधिपोहितोद्धारधीरोप्यत्रान्तरेक्षमः । KRT_8_2952ab  
चक्षूरोगेण भग्नाभियोगोकस्माद्व्यधीयत ॥ KRT_8_2952cd  
भोजाय दातुमैच्छद्यो डामरस्ते सुते ददौ । KRT_8_2953ab  
पर्माण्डये गुल्हणाय राजजाय च निर्जितः ॥ KRT_8_2953cd  
रोगोच्छण्डतया दण्डप्रयोगावसरे कृते । KRT_8_2954ab  
तत्र साम प्रयुज्यैव द्वारेशो विवशोविशत् ॥ KRT_8_2954cd  
अभियोगक्षणे तस्मिन्ययौ भारसहः क्षयम् । KRT_8_2955ab  
द्रुनामकामयक्षामः षष्ठचन्द्रोपि गर्गजः ॥ KRT_8_2955cd  
तत्रामयाविन्येवात्तोद्रेकौ तदनुजौ निजौ[^2956-1] । KRT_8_2956ab  
चक्राते वसुधां दुःस्थानास्कन्दाद्यैरुपद्रवैः ॥ KRT_8_2956cd  
त्रिल्लकः प्रबलैरन्यैः सहाभेदं प्रवर्धयन् । KRT_8_2957ab  
नाग्रहीद्विग्रहैकाग्रः सान्त्वनामपि भूपतेः ॥ KRT_8_2957cd  
षष्ठे निष्ठां गते रोगमग्रे द्वारपतावपि । KRT_8_2958ab  
नियुक्तः क्ष्माभुजा धन्यो[^2958-1] निरगात्तारमूलकम् ॥ KRT_8_2958cd  
भोजश्च्युतोमुतोन्येषां बलिनां गोचरे पतेत् । KRT_8_2959ab  
प्राप्तप्रतिष्ठो निस्तीर्णो देशाद्वासाध्यतां व्रजेत् ॥ KRT_8_2959cd  
इति संचिन्त्य सामाद्यैरुपायैस्तं जिघृक्षुणा । KRT_8_2960ab  
क्ष्माभुजामन्दसंरम्भो विदधे सोभियोगभाक् ॥ युग्मम्॥ KRT_8_2960cd  
अज्ञातोर्कवैषम्या दुर्नीतिः सा महीभुजम्[^2961-1] । KRT_8_2961ab  
व्यावृत्याबाधताच्छिन्नपुच्छाकृष्टेव पन्नगी ॥ KRT_8_2961cd  
बलिनं राजवदनं नृपं चावेत्य निर्बलम् । KRT_8_2962ab  
आभ्यन्तराश्च बाह्याश्च विक्रियां यत्क्रमाद्ययुः ॥ KRT_8_2962cd  
छिद्रान्तराणि सुलभानि सदैव हन्त पातालरन्ध्रसरणेरिव दण्डनीतेः । KRT_8_2963ab  
बह्वीभवन्प्रसरमन्तरसंप्रविष्टो यात्यप्रतर्क्यनियमात्पतनं भजेद्वा ॥ KRT_8_2963cd  
भोजत्यागोर्थिनो राज्ञा क्षीणार्थोसौ व्रजेदितः । KRT_8_2964ab  
उक्त्वेत्यमुं बलहरस्तस्य वृत्तिमकारयत् ॥ KRT_8_2964cd  
तां लब्धप्रसरां मायां राजपक्षे विलोक्य सः । KRT_8_2965ab  
युक्त्यन्तराणि संलेभे प्रयोक्तुं नीतिकौशलात् ॥ KRT_8_2965cd  
तां लब्धप्रसरां मायां राजपक्षे विलोक्य सः । KRT_8_2966ab  
कुर्ग्वन्गतागतं धन्यो जनस्यावाप हास्यताम् ॥ KRT_8_2966cd  
शश्वद्व्यावर्तमानस्य[^2967-1] राजकार्यस्य नावधिम् । KRT_8_2967ab  
अरघट्टघटीयन्त्रगुणस्येवाससाद सः ॥ KRT_8_2967cd  
तस्य चक्र इवोद्भ्रान्ते कर्तव्ये तैक्ष्ण्यभागपि । KRT_8_2968ab  
भेत्तुं प्ररोढुं वाप्यासीन्नयो बाण इवाक्षमः ॥ KRT_8_2968cd  
नीतराजद्वयो व्यग्रः शेषस्यैकस्य विग्रहे । KRT_8_2969ab  
चतुरङ्ग इव क्रीडन्विवशोभूद्विशां पतिः ॥ KRT_8_2969cd  
बद्धलक्ष्यः प्रदानार्थं ततश्च छद्मना परान् । KRT_8_2970ab  
भञ्जतो वाजिपत्त्यादि नाप्यासीन्नाप्यजीगणत् ॥ KRT_8_2970cd  
दस्युषु स्यूतसङ्गेषु[^2971-1] शीतापायप्रतीक्षिषु । KRT_8_2971ab  
नागाद्बलहरः स्वेषामुन्मूलनमशङ्कत ॥ KRT_8_2971cd  
सामर्थ्याशिथिलामित्रभावे सूत्रितविप्रिये । KRT_8_2972ab  
तस्मिन्धावति धन्ये च शश्वत्सोवेपताकुलः ॥ KRT_8_2972cd  
संमन्त्र्य सार्धं भोजेन धन्यं समदिशत्ततः । KRT_8_2973ab  
बद्ध्वार्पयत नागं मे भोजं दास्यामि वस्ततः ॥ KRT_8_2973cd  
भूरिकार्यकृतं स्वस्य बन्धनार्थावहां[^2974-1] रिपोः । KRT_8_2974ab  
धन्यो व्यसनवैवश्याद्धियं नाबुद्ध तस्य ताम् ॥ KRT_8_2974cd  
पार्थिवाः स्वार्थसंसिद्धित्वराविरतसत्त्वया । KRT_8_2975ab  
धियाविशुद्धं यत्किंचित्कुर्वन्तीति न नूतनम् ॥ KRT_8_2975cd  
काकुत्स्थोपि[^2976-1] प्रियाप्रार्थी व्यग्रः सुग्रीवसंग्रहे । KRT_8_2976ab  
वीरोविधेयं स्वार्थान्ध्याद्वधं व्यधित बालिनः ॥ KRT_8_2976cd  

[^2942-1]: A बन्धुं.  

[^2956-1]: Emended; A तमनुजं निजम्; cf. षष्ठस्य जयचन्द्रश्च श्रीचन्द्रश्चानुजौ viii 2753.  

[^2958-1]: Emended; A धन्ये.  

[^2962-1]: Emended; A ॰भुजाम्.  

[^2969-1]: Emended; A द्व्यवर्त॰.  

[^1972-1]: A1 has written first द्यूतसङ्गेषु and subsequently indicated the reading स्यूत॰.  

[^2974-1]: Emended; A ॰वहं.  

[^2976-1]: Emended with C; A काकुस्थोपि.  

[page 275]  



संहृत्य सत्यनित्यत्वं राज्यगर्वाशुद्धधीः । KRT_8_2977ab  
आचार्यं पाण्डवो राजा धर्मनिघ्नोप्यघातयत् ॥ KRT_8_2977cd  
आ भिक्षुविग्रहान्नित्यद्रोग्धुर्नागस्य विग्रहः । KRT_8_2978ab  
स्वार्थापेक्षी तटस्यास्य तत्कालं न विगर्हितः ॥ KRT_8_2978cd  
अगृहीत्वा तु भूभर्त्रा कंचिद्भोजार्पणे पणम् । KRT_8_2979ab  
सोवाष्टम्भीत्यभूत्तस्मिन्मन्युर्मतिमतां[^2979-1] मनाक् ॥ KRT_8_2979cd  
यथा तत्कृत्यमायत्यां हितं जातं तथैव चेत् । KRT_8_2980ab  
विचार्याकारि राज्ञा तच्छेमुषीयममानुषी ॥ KRT_8_2980cd  
विभिन्न इव भोजस्तु नागं समदिशद्यथा । KRT_8_2981ab  
दित्सुर्बलहरो[^2981-1] राज्ञे त्वदर्पणपणेन माम् ॥ KRT_8_2981cd  
बन्धमश्रद्दधानोस्य राज्ञस्त्रासादसौ श्रयेत् । KRT_8_2982ab  
स विदन्नथ माध्यस्थ्यमिति तं हि तथावदत् ॥ KRT_8_2982cd  
षष्ठचन्द्रे गते निष्ठां जयचन्द्रेण पार्थिवः । KRT_8_2983ab  
संगृहीतेन तं नागं पार्श्वं प्रावेशयत्ततः ॥ KRT_8_2983cd  
पक्षीखृतः क्ष्माभुजायं हन्यादस्मान्भयादिति । KRT_8_2984ab  
चलन्तमपि तं भोजस्तन्मन्त्रिणमबोधयत्[^2984-1] ॥ KRT_8_2984cd  
तथेति जानन्नपि तं कृष्टोस्म्येतैरनीशताम्[^2985-1] । KRT_8_2985ab  
यातः किमपि हन्तेति दूतैर्नागोप्यभाषत ॥ KRT_8_2985cd  
नियतं नियतिस्रोतोगर्भे जन्तोर्निमज्जतः । KRT_8_2986ab  
कथ्यमानं तटस्थेन श्रोतुं न श्रवणौ क्षमौ ॥ KRT_8_2986cd  
नागे बद्धे तत्कुटुम्बैर्भीतैरेत्य समाश्रितः । KRT_8_2987ab  
मायाशाली बलहरो दुर्दर्शः समपद्यत ॥ KRT_8_2987cd  
भोजनिष्क्रयविक्रेयं[^2988-1] तमादाय ययौ ततः । KRT_8_2988ab  
रिल्हणेन समं धन्यो धावन्बलहरान्तिकम्()[^2988-2] ॥ KRT_8_2988cd  
सान्तर्हासोमोहयत्तौ[^2989-1] प्राङ्नागं दत्त मे ततः । KRT_8_2989ab  
भोजं दास्यामि व इति ब्रुवन्भ्रामयति स्म सः ॥ KRT_8_2989cd  
बद्धमूलतया दूरं दुर्धर्षो योद्धुमागतम् । KRT_8_2990ab  
सर्वं तच्च तयोः सैन्यं निन्ये कृत्यविधेयताम् ॥ KRT_8_2990cd  
वर्षयुद्धापकर्षादि -- खिन्नौ[^2991-1] तौ ततोभ्यधात्[^2991-2] । KRT_8_2991ab  
इतोपसृतयोः कुर्यां युवयोर्मतमित्यसौ । KRT_8_2991cd  
एकप्रयुaaणान्तरिते स्थितयोः पथि चाकरोत् ॥ KRT_8_2992ab  
कार्यान्तःपातवैवश्ये तयोर्मतिविमोहनम् । KRT_8_2992cd  
काचिद्बलहरस्यासीत्पर्याप्तिर्धैर्यसत्त्वयोः । KRT_8_2993ab  
निश्चोद्याद्यतने काले वीराणां विरलैव या ॥ KRT_8_2993cd  
तथा हारितमार्गाय साहसात्पार्श्वमीयुषे । KRT_8_2994ab  
द्रुह्यति स्म न धन्याय लोभाद्भोजाय नापि यः ॥ KRT_8_2994cd  
मतिमोहेन[^2995-1] नागं चेद्दद्युर्मे सचिवास्ततः । KRT_8_2995ab  
कुर्यां तं स्वपदेभ्यर्थ्य चकारेति च चेतसि ॥ KRT_8_2995cd  
नागासांनिध्यलब्धर्द्धिदार्ढ्यार्थं गूढवैकृतः । KRT_8_2996ab  
भ्रातृव्योपातयन्नागं धन्याद्यैर्लोष्ठकाभिधः ॥ KRT_8_2996cd  
सचिवैर्निहते नागे निर्हेत्वहितमोहितैः । KRT_8_2997ab  
दुर्मन्त्रितं नरपतेः स्वैः परैश्च व्यगर्ह्यत ॥ KRT_8_2997cd  
स्वजातीयवधक्रोधाद्विरुद्धैः सर्वडामरैः । KRT_8_2998ab  
नागानुगैश्चाश्रितोभूत्ततो बलहरो बली ॥ KRT_8_2998cd  
देहिनो व्यसनापातवैवश्याद्भमतोपथि । KRT_8_2999ab  
अकार्यं कुर्वतः कार्यं सिद्धः संसाधयेद्विधिः ॥ KRT_8_2999cd  
उद्यद्दुःसहवित्ततानवतया बद्धावधाने मनस्युन्मार्गभ्रमणेवशस्य रभसाच्छ्वभ्रे परिभ्राम्यतः । KRT_8_3000ab  
अन्योपाहितकोशपृष्ठलुठनात्संदर्शिताङ्गक्षतेर्जन्तोर्हन्त तनोति दुर्गतिशमं रम्यानुलोम्यो विधिः ॥ KRT_8_3000cd  
तथा निरनुसंधानं नागं धीसचिवैर्हतम् । KRT_8_3001ab  
नाबुद्ध भोजः संजातत्रासस्त्वेवं व्यकल्पयत् ॥ KRT_8_3001cd  
लब्धवर्णस्य नावर्णावहं कर्मेदमीशितुः । KRT_8_3002ab  
अलब्धपणबन्धस्य वाञ्छिताप्त्यै विशङ्क्यते ॥ KRT_8_3002cd  
यश्च[^3003-1] युद्धमिति व्यग्रं[^3003-2] हर्षादाद्यामवापि यः । KRT_8_3003ab  
भोजमन्यकरस्थोयमशक्यो ह्यन्यथा मम ॥ KRT_8_3003cd  

[^2979-1]: Emended; A सोवष्टम्भी॰.  

[^2982-1]: Emended; A ॰एबलहरे.  

[^2984-1]: Thus A; perhaps read ॰न्मन्त्रितमबो॰.  

<2985>.  

--1) Emended; A ॰स्मीत्येतैर॰.  

[^2988-1]: Emended with C; A भोजोनि॰.  

[^2988-2]: Emended with C; A ॰न्बलहरोन्तिकम्.  

[^2989-1]: Emended; A मोहयन्तौ.  

[^2991-1]: Thus corr. by A1 from ॰व्यधात्.  

[^2995-1]: A1 has written मतिमोहे; न supplied apparently by A2.  

[^3003-1]: The text of this verse is evidently corrupt; emendation doubtful.  

[^3003-2]: Perhaps read युद्धमतिव्यघ्रं.  

[page 276]  



उक्त्वेति मोहयन्धन्यमुख्या -- -- स्मि[^3004-1] संदिशेत्[^3004-2] । KRT_8_3004ab  
इति मां राजवदनः स्थितस्तन्नूनमन्यथा ॥ युग्मम्॥ KRT_8_3004cd  
आ भिक्षुविप्लवाद्द्रोहसुभिक्षस्यानुबन्धिनः । KRT_8_3005ab  
किं राजवदनोप्येष लोभात्संभाव्यते न भूः ॥ KRT_8_3005cd  
अथाविशङ्किनस्त्रासव्युदासायास्य खाशकाः । KRT_8_3006ab  
रक्तार्द्रकृत्तिस्रस्ताङ्घ्रि कोशपानं प्रचक्रिरे ॥ KRT_8_3006cd  
प्रादुष्कृतभियः क्षिप्ररक्षिणोमुष्य तिष्ठतः । KRT_8_3007ab  
विश्वासार्थं बलहरो विरलः पार्श्वमाययौ ॥ KRT_8_3007cd  
अमात्यातिजाड्येन नष्टे कृत्येथ कृत्यवित् । KRT_8_3008ab  
स्वयमुत्तम्भने नीतः संरेभेसंभ्रमो नृपः ॥ KRT_8_3008cd  
चैत्रः पादपमण्डलस्य तटिनीतोयस्य वर्षागमः सत्कारो गुणगौरवस्य नयनप्रेम्णोन्तिकासेवनम् । KRT_8_3009ab  
ऐश्वर्यस्य महोद्यमो जयविधेर्गाढाविषादग्रहः कर्तव्यस्य च सिंहदेवनृपतिर्म्लानौ न तत्त्वावहः ॥ KRT_8_3009cd  
प्रवाहेणेव कृत्यस्य हठेन हरतोन्तरे । KRT_8_3010ab  
प्रातिलोम्यं श्रितवता पारं गन्तुं न पार्यते ॥ KRT_8_3010cd  
अतो धूर्तो नृपो मुग्ध इति ज्ञातोरिभिर्मुधा । KRT_8_3011ab  
मौग्ध्यं रदर्शयंस्तेषां यततेस्माभिसंधये ॥ KRT_8_3011cd  
स हि यत्तत्प्रदानेन भजन्भोजान्तिकस्थितीन् । KRT_8_3012ab  
तस्याशिश्वासपात्रत्वं मन्त्रस्तस्याभितोनयत् ॥ KRT_8_3012cd  
गन्धेन वासितोत्सङ्गाः कुरङ्गार्यङ्गजन्मना । KRT_8_3013ab  
प्रज्वलन्त्यो विभाव्यन्ते तटिन्योपि कवाटिभिः ॥ KRT_8_3013cd  
नीडस्यान्तः सरन्ध्रस्य सर्वतो हि भयं स्पृशन् । KRT_8_3014ab  
जाले द्वाराग्रबद्धे च निर्गमे पतनं विदन् ॥ KRT_8_3014cd  
ताम्येद्यथा खगो भोजस्तथान्तःस्थेष्वविश्वसन् । KRT_8_3015ab  
बहिर्भूपेन रुद्ध्वाध्वा प्रस्थानेप्यभजद्भयम् ॥ युग्मम्॥ KRT_8_3015cd  
तदा स दौस्थ्यातिथितां प्राप्तः प्रैक्षत न क्षणम् । KRT_8_3016ab  
मनोविनोदनं किंचित्कृत्यं लोकद्वयोचितम् ॥ KRT_8_3016cd  
उग्राभिषङ्गमनुषङ्गि परस्य दुःखं हन्ताश्लथं व्यथयति प्रसभार्द्रभावम् । KRT_8_3017ab  
बद्धः सरोजकुहरे विरहार्तनादैश्चक्राभिधस्य मधुपोधिकमेति दैन्यम् ॥ KRT_8_3017cd  
रणे पूर्णव्रणाश्यानशोणितो लूनकुन्तलः । KRT_8_3018ab  
फेणोद्गार्याननः क्रन्दंस्तेनैकः प्रेक्ष्यत द्विजः ॥ KRT_8_3018cd  
स पृष्टो विप्लुतैर्नीतं[^3019-1] सर्वस्वं तथा । KRT_8_3019ab  
स्वं डामरैर्निवेद्यैनं निनिन्द त्रातुमक्षमम् ॥ KRT_8_3019cd  
स्वदौस्थ्यार्तमनास्तस्य दुःखेन व्यथ्तोन्वहम् । KRT_8_3020ab  
घट्टितार्द्रव्रण इव प्राह स्मेति स सान्त्वयन् ॥ KRT_8_3020cd  
गर्हार्होस्मि न ते ब्रह्मन्योनुग्राह्योहमीदृशः । KRT_8_3021ab  
विषमे वर्तमानश्चेत्यथ सोपि तमब्रवीत् ॥ KRT_8_3021cd  
दुर्ग्रहेणामुना ब्रूहि कोर्थः पार्थिवपुत्र ते । KRT_8_3022ab  
सारासारविदो[^3022-1] यूनः कूले जातस्य मानिनः ॥ KRT_8_3022cd  
प्राणान्सस्ंदेहमारोप्य प्रणम्य प्राकृताशयान् । KRT_8_3023ab  
पीडयित्वा विशः क्लेशैः कार्यं किमिव पश्यसि ॥ KRT_8_3023cd  
यश्च ते प्रतिभात्येव जेतव्यो विदितो न किम् । KRT_8_3024ab  
अग्निशौचः स सारङ्गः परशौर्याग्निमज्जने ॥ KRT_8_3024cd  
यत्र शस्त्रशलाकापि विकला तद्विधीयते । KRT_8_3025ab  
इन्दीवरदलद्रोण्या घटनं स्फाटिकाश्मनः ॥ KRT_8_3025cd  
पृथ्वीहरावतारादिप्रत्यनीकिजितः परे । KRT_8_3026ab  
के नामास्य न संघर्षे क्षुद्रप्राया दरिद्रति ॥ KRT_8_3026cd  
किं दृप्या[^3027-1] एव बुद्ध्वापि कृत्यं द्वैराज्यजीविनाम् । KRT_8_3027ab  
भृत्याशयाः फणिग्राहिगृहीता इव भोगिनः ॥ KRT_8_3027cd  
जातैः क्ष्मावलयोद्वहे फणिकुले धिग्भोगिडिम्बैर्मुदा[^3028-1][^3028-2] व्यालग्राहिविकासितास्यकुहरैर्ग्रासस्य[^3028-3] हा गृह्यते । KRT_8_3028ab  
एतान्भिक्षयितुं न तु प्रथयितुं ते जीविकायै जनत्रासार्थं ननु कारयन्ति हि दृतेर्निर्मज्जनोन्मज्जनम् ॥ KRT_8_3028cd  
इत्युक्तवन्तं तं सान्त्वयित्वा भोजो व्यसर्जयत् । KRT_8_3029ab  
तदैव[^3029-1] चाशु व्याकोशविवेकः समपद्यत ॥ KRT_8_3029cd  

[^3004-1]: Thus A; C ॰मुख्यान्मुग्धोऽस्मि सन्दिशेत्.  

[^3004-2]: Perhaps read संदिशन्.  

[^3019-1]: Emended with C; A ॰नीतः.  

[^3022-1]: सारसा no longer legible in A; found in R G C.  

[^3027-1]: Emended; A दृप्य.  

[^3028-1]: Emended with G (sec. manu); A ॰कलैर्धिर्भोगि.  

[^3028-2]: Emended with G (sec. manu); A ॰कासितस्य कुहरैर्ग्रामस्य.  

[^3029-1]: Emended; A तदेव.  

[page 277]  



भव्यात्मत्वं प्रशममहिमोल्लासते हन्त हेतुर्भावानां तु ध्रुवमपरथा मार्दवं क्रूरता वा । KRT_8_3030ab  
स्पृष्टं[^3030-1] पादैरमृतमहसः स्यात्कठोरं हिमांशोर्याति ग्रावाप्यहह रभसादार्द्रतां चन्द्रेaकान्तः ॥ KRT_8_3030cd  
राजन्याभिजने जातोप्यलज्जत्वमशिक्षितः । KRT_8_3031ab  
सोन्तरं स्वस्य राज्ञश्च मुहुर्महदचिन्तयत् ॥ KRT_8_3031cd  
गुणैः शौर्यनयत्यागसत्यसत्त्वादिभिः प्रभोः । KRT_8_3032ab  
पूर्वेप्युर्वीभुजः खर्वाः क्षुद्राः स्पर्धासु के वयम् ॥ KRT_8_3032cd  
तस्य प्रभावदीप्तेपि समये क्षान्तिशीतला । KRT_8_3033ab  
शक्तिः क्षयजडत्वेपि मुग्धानां नो महोष्मता ॥ KRT_8_3033cd  
क्ष्वेडाग्नितापनिविडोरगसंगमेपि तुङ्गस्य चन्दनतरोरपि शीतलत्वम् । KRT_8_3034ab  
काले हिमर्तुपरिपिञ्जरसंज्वरेपि निम्नस्य कूपकुहरस्य महोष्मयोगः ॥ KRT_8_3034cd  
कुतोपि पर्ययात्कार्यं सुप्तं नृपममुं विना । KRT_8_3035ab  
प्राप्य कस्य पुनः प्राप्यमप्यशुद्ध्या न बाधितम्[^3035-1] ॥ KRT_8_3035cd  
भ्रष्टं निर्झरवारि शुभ्रमचलैः स्त्रीयेन भूयः क्वचिल्लभ्यं लभ्यमथाभ्रतः कलुषतादृष्टं प्रकृष्टं न तत् । KRT_8_3036ab  
निर्यन्निर्भरनिम्नगाम्बु नभसः प्राप्येत नित्यं दधत्प्रालेयत्वमुपेत्य शुद्धिमधिकां नाद्रेर्हिमाद्रेर्नगैः ॥ KRT_8_3036cd  
तदर्थमेव ग्रथितो योनर्थोग्रथितात्मनः । KRT_8_3037ab  
स तेन स्वस्थतां नेतुमर्थितो न स्पृशेद्रुषम् ॥ KRT_8_3037cd  
प्लोषाय योस्य दववह्निमदादमुष्मिन्स्वस्थे स तेन शिखिना ग्लपितः समीपम् । KRT_8_3038ab  
अभ्येति चन्दनतरोर्दववह्निदाहशान्त्यै यदि प्रियकृदेष न तस्य किं स्यात् ॥ KRT_8_3038cd  
समग्रदुर्गतावर्हदपकर्तेव[^3039-1] भूपतिम् । KRT_8_3039ab  
लोकनाथं तमुद्धर्तुं धीरं धन्यः पुनः पुनः ॥ KRT_8_3039cd  
राजप्रसादनोपायान्वेषी बलहरान्तिकम् । KRT_8_3040ab  
राजदूतमथायान्तमेकदैकं[^3040-1] व्यलोकयत् ॥ KRT_8_3040cd  
दरद्देशं व्रजन्दृष्टवान्प्राक्प्रज्ञातमन्तिकम्[^3041-1] । KRT_8_3041ab  
स नमन्तं तमानीय ततः स्मेर इवाब्रवीत् ॥ KRT_8_3041cd  
राज्ञः किमन्यसंधानैः संधिं बध्नात्वसौ[^3042-1] मया । KRT_8_3042ab  
प्राज्ञ्जैर्हि भिषजा भोज्यमातुराय समर्प्यते ॥ KRT_8_3042cd  
ततस्याश्रद्दधानस्य नर्मस्मेरस्य जानतः । KRT_8_3043ab  
प्रत्ययोत्पादनं तैस्तैरालापैः किंचन व्यधात् ॥ KRT_8_3043cd  
निर्दम्भभाषितैरूढविस्रम्भः स कथान्तरे । KRT_8_3044ab  
अथाभिगम्य राजानं स्तुवन्भोजमभाषत ॥ KRT_8_3044cd  
राजपुत्राभिजातस्य पादच्छायास्य लभ्यते । KRT_8_3045ab  
स्वर्णाद्रेरिव कल्याणप्रकृतेः पुण्यभागिभिः ॥ KRT_8_3045cd  
अनुवृत्त्यातिमृद्व्यापि तस्यापोह्येत[^3046-1] वैकृतम् । KRT_8_3046ab  
ज्योत्स्नयेव शरद्भानुपरितापौष्ण्यमम्भसः ॥ KRT_8_3046cd  
अपि स्मरसि चारत्वे[^3047-1] नियुक्तोस्मि महीभुजा । KRT_8_3047ab  
विशतस्ते दरद्देशमभूवं पुरतः पुरा ॥ KRT_8_3047cd  
ततो निवृत्तो वृत्तान्तं मुख्यमाख्याय तावकम् । KRT_8_3048ab  
कालं क्षेप्तुं कथां[^3048-1] दैर्घ्यं नयन्मध्ये तमभ्यधाम्[^3048-2] ॥ KRT_8_3048cd  
क्षुत्तृडध्वक्लमश्रान्तान्देव[^3049-1] त्वामवलोक्य माम् । KRT_8_3049ab  
निन्दतः स्वानुगान्भोजो[^3049-2] निर्भर्त्स्यैवं तदाब्रवीत् ॥ KRT_8_3049cd  
स दैवतमिवास्माकं कुलालंकरणं प्रभोः । KRT_8_3050ab  
वयं त्वसुकृतो यस्य नाप्नुमः पादसेवनम् ॥ KRT_8_3050cd  
गण्याः पर्यन्तनिःसारास्तत्संबन्धादिमे वयम् । KRT_8_3051ab  
चन्दनभ्रान्तिकृत्काष्ठं यत्स्यात्तद्गन्धवासितम् ॥ KRT_8_3051cd  
तच्छ्रुत्वैव दयार्द्रत्वं त्वयि यातः स लक्षितः । KRT_8_3052ab  
पृच्छन्पितेव किं गर्भरूपो वक्तीति मां पुनः ॥ KRT_8_3052cd  
तन्निशम्यैव भोजस्य द्रवीभूतमभून्मनः । KRT_8_3053ab  
सोन्तर्बाष्पोप्यपश्यत्तं[^3053-2] सान्त्वयन्तमिवाग्रतः ॥ KRT_8_3053cd  

[^3030-1]: Emended with C; A स्पष्टं.  

[^3035-1]: Emended; A चाधितुम्.  

[^3039-1]: Emended with G (sec. manu); A समग्रोदु॰.  

[^3040-1]: Emended with G (sec. manu); A ॰मेकमेकं.  

[^3041-1]: Emended; A ॰न्दृष्टवाक्प्रज्ञान्तम्॰; C ॰वाक्प्रज्ञातुम॰.  

[^3042-1]: Emended with C; A सन्धिबन्धात्त्वसौ.  

[^3046-1]: Emended; A ॰पोह्यत.  

[^3047-1]: Emended; A चारुत्वे.  

[^3048-1]: Emended; A कथादैर्घ्यं.  

[^3048-2]: Emended; A तमभ्यधात्.  

[^3049-1]: Doubtful emendation of C; A क्षुन्दन्नध्व॰.  

[^3049-3]: Emended; A भोजं.  

[^3053-1]: प्य omitted in A; supplied with C.  

[page 278]  



सुव्यक्तमात्रासंबोधमुग्धत्वेन विहीयते । KRT_8_3054ab  
तत्त्ववित्कारणाज्ञानादन्तःकरणवेदनम्[^3054-1] ॥ KRT_8_3054cd  
अश्रद्दधानस्तामिच्छां भोजस्याकृच्छ्रवर्तिनः । KRT_8_3055ab  
प्रतिदूतीकृते तस्मिन्धन्यो न प्रत्ययं दधे ॥ KRT_8_3055cd  
दोविताभूद्यथा नागवृत्तान्ते न भवेत्तथा । KRT_8_3056ab  
महीभुजं मोहयितुं मायया दीव्यते मया ॥ KRT_8_3056cd  
मा भूद्भिन्नोयमित्येवमुक्त्वा बलहरं रहः । KRT_8_3057ab  
व्याजार्जवेन भोजस्तु संधिबन्धाय तत्वरे ॥ युग्मम्॥ KRT_8_3057cd  
तत्कालयोग्यसाचिव्यश्चक्रिकाचतुरस्तथा । KRT_8_3058ab  
तेनाशु दौशिकापत्यमेको दूत्ये न्ययोज्यत ॥ KRT_8_3058cd  
स बालकतया नित्यस्वतन्त्रश्चक्रिकां स्वयम् । KRT_8_3059ab  
आचरेदिति नाशङ्कां भोजे बलहरोभजत् ॥ KRT_8_3059cd  
पार्थिवः प्रार्थितः संधिदूतमाप्तं प्रतीक्षते । KRT_8_3060ab  
प्रत्यागतेन तेनेति ततो भोजोभ्यधीयत ॥ KRT_8_3060cd  
तत्रासंनिहितान्याप्तः स्त्रीत्वादप्रतिभामपि । KRT_8_3061ab  
धात्रीं नोनाभिधानां स्वां राज्ञोभ्यर्णं व्यसर्जयत् ॥ KRT_8_3061cd  
मृतेन पित्रा मात्रा च हीनं[^3062-1] तमनुयातया । KRT_8_3062ab  
मातृकृत्यं ययात्रासीछैशवे माननीयया ॥ KRT_8_3062cd  
पत्युः प्रीत्यै विसंधानध्वंसाकल्पादिकल्पनात् । KRT_8_3063ab  
सखीकृत्यं सपत्नीनां यया शान्तेर्ष्यया कृतम् ॥ KRT_8_3063cd  
ह्रासोल्लासे[^3064-1] हि कार्याणां योग्यकृत्याप्तनिश्चयात् । KRT_8_3064ab  
न यां सुक्षत्रियां क्ष्माभृत्संभ्रान्तां जातु वीक्षते ॥ KRT_8_3064cd  
श्वशुरेण प्रजाभिश्च कृतं राज्ञोभिषेचने । KRT_8_3065ab  
आशास्यं या[^3065-1] महादेवीपट्टबन्धं समादधे ॥ KRT_8_3065cd  
अपत्यप्रियताभोगलोभभर्तृप्रसादनैः । KRT_8_3066ab  
प्रेर्यमाणाप्यकार्येषु बुद्धिर्यस्या न धावति ॥ KRT_8_3066cd  
स्वत्रान्यत्र च संधाने जाते भर्तुरभिन्नधीः । KRT_8_3067ab  
भाग्योदयेष्वनुत्सिक्ता या चाखण्डितसद्व्रता ॥ KRT_8_3067cd  
आ बाल्याद्भावविद्भर्तुः कुसृत्यनुसृतौ न सा । KRT_8_3068ab  
कार्यमध्यं विगाहेन मानाभिजनरक्षिणी ॥ KRT_8_3068cd  
इति कल्हणिकादेव्या माध्यस्थ्ये स धियं व्यधात् । KRT_8_3069ab  
प्रस्थानपदयात्रां सा सीमान्तप्रापणावधिः[^3069-1] ॥ कुलकम्॥ KRT_8_3069cd  
गुप्त्यै लग्नकवित्तादि परार्ध्यं मध्यपातिनाम्[^3070-1] । KRT_8_3070ab  
पाथेयार्थं पृथुस्वर्णभाजि कोशादि चात्मनः ॥ KRT_8_3070cd  
प्रापयामास[^3071-1] किं चाष्टौ प्रकृष्टाभिजनोद्भवान् । KRT_8_3071ab  
पालनार्थं राजपुत्रान्देवी यत्सर्वसंविदम्[^3071-2] ॥ युगलकम्॥ KRT_8_3071cd  
वाचकं तद्गृहीत्वा तामागमत्पार्थिवेन सः । KRT_8_3072ab  
धात्रीं स कारयन्धन्यो बद्धेच्छासिद्धिनिश्चयाम् ॥ KRT_8_3072cd  
विहितप्रत्ययस्तस्याः सद्यः स्यात्तु महीपतिः । KRT_8_3073ab  
राजधर्मस्य च वसन्नासीद्दोलाकुलाशयः ॥ KRT_8_3073cd  
स हि दध्यौ निर्विरोधो वैराग्येणाथ मायया । KRT_8_3074ab  
संकटान्मोचितव्योसौ[^3074-1] यायात्कालेन विक्रियाम् ॥ KRT_8_3074cd  
अनिःशेषितजीमूतजालमाविर्भवन्रविः । KRT_8_3075ab  
अनूनक्लेशशेषं च विवेको न स्फुरेच्चिरम् ॥ KRT_8_3075cd  
मुग्धान्निरनुसंधाननागबाधादवेत्य[^3076-1] नः । KRT_8_3076ab  
स्वार्थस्य सिद्धये माया तेनेयं निरमायि वा ॥ KRT_8_3076cd  
लब्धलक्षेपरिक्षीणे शक्ते[^3077-1] यूनि गणाश्रिते । KRT_8_3077ab  
क्षत्रधर्मस्थिते नेदृग्विवेकः क्वापि लक्ष्यते ॥ KRT_8_3077cd  
अवल्लि कुङ्कुमं पुष्पमपुष्पं क्षीरिणः फलम् । KRT_8_3078ab  
अकालपर्ययापेक्षं वैराग्यं वा महात्मनाम् ॥ KRT_8_3078cd  
न त्याज्यो राजपुत्रोसावेवं मायानिधिर्यदि । KRT_8_3079ab  
एवंविवर्तश्चेत्तस्मिन्नदृष्टे किं दृशोः फलम् ॥ KRT_8_3079cd  
राज्ञी राजात्मजाश्चैते प्रतिष्ठाभङ्गशंसिनः । KRT_8_3080ab  
ऋजुप्रभावात्सुस्पष्टमन्यत्कार्यं न मन्यते ॥ KRT_8_3080cd  
अटन्ती[^3081-1] कुटिलं स्पष्टं सरित्सर्वैर्न[^3081-1] लक्ष्यते । KRT_8_3081ab  
कान्ताकुन्तलविष्यन्दी तोयबिन्दुरिव क्रमः ॥ KRT_8_3081cd  

[^3054-1]: Emended with G (sec. manu); A ॰कारणज्ञा॰.  

[^3062-1]: Emended; A हीने.  

[^3064-1]: Emended; A ॰ल्लासो.  

[^3065-1]: Emended; A वा.  

[^3069-1]: Emended; A सीमन्ताप्रा॰.  

[^3070-1]: Emended; A ॰पातिनम्.  

[^3071-1]: Emended with C; A प्राप्नुयामास.  

[^3071-2]: Emended with G (sec. manu); A ॰न्देवीवत्स॰.  

[^3074-1]: Doubtful emendation; A ॰तव्यासौ.  

[^3076-1]: Emended; A मुiग्धानिर॰.  

[^3077-1]: Emended; A शक्तो.  

[^3081-1]: Emended with C; A1 has first written अ -- लं and then supplied टि over the lacuna.  

[^3081-2]: Emended with C; A शरत्स॰.  

[page 279]  



इति ध्यात्वा राजधर्मं सत्यप्रज्ञोचितं व्यधात् । KRT_8_3082ab  
धन्यरिल्हणयोः कार्यं श्रुतावन्यान्विसर्जयन् ॥ KRT_8_3082cd  
स्वस्यैवार्थस्य दार्ढ्याय साल्हणिस्त्वां[^3083-1] दिदृक्षते । KRT_8_3083ab  
समागमायेत्युक्त्वाथ धन्यो दूतैरनीयत ॥ KRT_8_3083cd  
मा भैषीदेष संधित्सुः[^3084-1] सैन्यादिति मितानुगः । KRT_8_3084ab  
अवर्तिष्ट तटिन्याः स द्वीपान्तस्तत्प्रतीक्षया ॥ KRT_8_3084cd  
सरित्सा जानुदघ्नाम्भा भूत्वा घर्मद्रुते हिमे । KRT_8_3085ab  
गगनालिङ्गिभिर्भीमा तरङ्गैः समपद्यत ॥ KRT_8_3085cd  
अवाप्ता चेर्ष्ययालङ्घ्यभावं यान्त्यपि दन्तिनाम् । KRT_8_3086ab  
रुद्धः सिन्ध्वाभवत्सोथ द्विषां रन्ध्रैषिणां वशे ॥ KRT_8_3086cd  
सिन्धोरुभयतस्तोयैर्व्याप्ततीरभुवोन्तरे । KRT_8_3087ab  
ते दिण्डीरोपमां[^3087-1] प्रापुः पिण्डिताः पाण्डुवाससः ॥ KRT_8_3087cd  
खाशकानां[^3088-1] सहस्राणि भोजस्य पतितं[^3088-2] बले । KRT_8_3088ab  
स्थितवन्ति निहन्तुं तं तथास्थितमचिन्तयन्[^3088-3] ॥ KRT_8_3088cd  
दृग्भ्यां संभ्रमदीनाभ्यामघशान्तये स्पृशन्निव । KRT_8_3089ab  
कर्णे सल्हणसूनुस्तान्संतर्ज्यावृजिनोब्रवीत्[^3089-1] ॥ KRT_8_3089cd  
निर्दम्भस्य विस्रम्भाद्धावतो विहिते वधे[^3090-1] । KRT_8_3090ab  
निरत्ययो निपातः स्यान्नियतं निरये पुनः ॥ KRT_8_3090cd  
हतेस्मिन्बहुभृत्यस्य न च शक्तिश्चयः प्रभोः । KRT_8_3091ab  
नैकपक्षक्षये तार्क्ष्यरंहः संहारमर्हति ॥ KRT_8_3091cd  
अपि वा वाच्यता राजामेवं विस्रब्धबाधनात्[^3092-1] । KRT_8_3092ab  
तुल्यस्तुल्येन कर्तव्यं किमनुध्याय बध्यते ॥ KRT_8_3092cd  
यथायं वृत्तयेनन्यकर्मा भूपं[^3093-1] निषेवते । KRT_8_3093ab  
तथा ममापि यत्नोयं तत्सेवासादने यतः ॥ KRT_8_3093cd  
युक्तमित्यादि तेनोक्ता अपि निश्चलनिश्चयाः । KRT_8_3094ab  
ते न्यषिध्यन्त निर्बन्धात्प्रतिज्ञायात्मनो वधम् ॥ KRT_8_3094cd  
रात्रौ तथैवादरिद्राश्छिद्रं तद्रक्षितुं ततः । KRT_8_3095ab  
कारिताः कोशपानं ते तमर्थं सोपि बोधितः ॥ KRT_8_3095cd  
तेनावेदितनिर्व्याजतया धीरो महीपतिः । KRT_8_3096ab  
अनुध्यायाथ संदिग्धं संधिसिद्धिममुन्धधीः ॥ KRT_8_3096cd  
अज्ञातनिश्चयः सिद्धेर्विनान्तःकरणं परैः । KRT_8_3097ab  
अथ प्रास्थापयद्देवीं सामात्यां[^3097-1] तारमूलकम् ॥ KRT_8_3097cd  
राजधर्मविधेयत्वादवार्यक्रूरशङ्किनी । KRT_8_3098ab  
प्रस्थानप्रार्थनां भर्तुः सा स्वीकृत्य ततोब्रवीत् ॥ KRT_8_3098cd  
असामान्येष्वमात्येषु कुसृत्यालोकनात्सकृत् । KRT_8_3099ab  
आर्यपुत्र विचार्योस्ति[^3099-1] विस्रम्भः किं विरोधिनाम् ॥ KRT_8_3099cd  
यद्वा निर्मानुषोन्मेषं[^3100-1] शेमुषीत्वं विगाहितुम् । KRT_8_3100ab  
प्रथते नु कथंकारं मूर्तत्वं मर्त्यधर्मिणाम् ॥ KRT_8_3100cd  
देहोपकरणत्वं ते प्राणैर्मम विचिन्त्यते । KRT_8_3101ab  
सतीधर्मस्तु सहते राजधर्मस्य नोचितम् ॥ KRT_8_3101cd  
व्यञ्जितास्यसदाचारं कलिकृत्यं द्विषि त्वयि । KRT_8_3102ab  
प्रारब्धो देव भोजेन हिमाद्रौ हिमविक्रयः ॥ KRT_8_3102cd  
न गृह्णाति शमं वेत्ति स्वस्यान्यस्य न चान्तरम् । KRT_8_3103ab  
निर्व्यूढमददोषोद्य प्रायेण प्राकृतो जनः ॥ KRT_8_3103cd  
पुत्रमन्त्र्यविरोधादिबुद्ध्यशुद्ध्या प्रधावति । KRT_8_3104ab  
साध्वाचारोपि भूपालः क्रुध्यन्विस्रब्धबाधने[^3104-1] ॥ KRT_8_3104cd  
समयालङ्घनामोघगिरा देवेन पीयते । KRT_8_3105ab  
लोकत्रयैकपात्रेस्मिन्यशो नूनं मया सह ॥ KRT_8_3105cd  
त्रातव्यसंक्षयोपेक्ष्यप्राणायास्त्वन्यदाशयः । KRT_8_3106ab  
ममैवास्वादयन्त्यादादात्मंभरिपुरास्थितिः[^3106-1] ॥ KRT_8_3106cd  
इत्युक्त्वा विरतां सत्यसंधः साध्वीं धरापतिः । KRT_8_3107ab  
शान्तशङ्कामकृत्वा तां समामन्त्र्य[^3107-1] न्ययोजयत् ॥ KRT_8_3107cd  
भङ्गं सर्वानयं त्रातुं प्रयोक्तुं वेतनं नृपः । KRT_8_3108ab  
संरम्भे किमयं ध्यायत्यन्तः सर्वेप्यचिन्तयत् ॥ KRT_8_3108cd  

[^3083-1]: Emended; A ॰णिस्तां.  

[^3084-1]: Emended; A भैषीरेष सन्धित्स्व.  

[^3087-1]: Emended with C; A ॰रोपमतां.  

[^3088-1]: Emended; A खश॰.  

[^3088-2]: Emended; A पतिते.  

[^3088-3]: Emended; A ॰चिन्तयत्.  

[^3089-1]: Emended; A ॰तर्ज्य वृजिनो॰.  

[^3090-1]: Emended; A विधेः.  

[^3092-1]: Emended; A ॰बोधनात्.  

[^3093-1]: Emended; A रूपं.  

[^3097-1]: The akshara त्यां could also be read न्यां; thus C.  

[^3099-1]: Doubtful emendation; A विचार्योसि.  

[^3100-1]: Conjectural emendation.  

[^3107-1]: Conjectural reanding; A has written originally -- -- -- -- न्ययो॰ and subsequently filled up the lacuna with माता मन्त्र्या; G (sec. manu) सोनामन्त्र्य.  

[page 280]  



उपायेषु प्रयुक्तेषु देवीसंप्रेषणावधि । KRT_8_3109ab  
नान्यदस्य प्रयोक्तव्यं यदवाशिष्यत क्वचित् ॥ KRT_8_3109cd  
सवपक्षभेदाद्भूभर्तुः सबलत्वाबलत्वयोः । KRT_8_3110ab  
परीक्षकत्व्वाद्ये केचिन्माध्यस्थ्येनावसन्क्वचित् ॥ KRT_8_3110cd  
तेप्यल्पे वा महान्तो वा क्षीणदाक्षिण्यशृङ्खलाः । KRT_8_3111ab  
भोजगृह्यैः सहाबध्नन्कन्थां सर्वेपि डामराः ॥ KRT_8_3111cd  
ते ह्यच्छिन्नतटस्थत्वाद्वैराज्येस्माभिरीदृशः । KRT_8_3112ab  
भोजः संजात इत्याशु माध्यस्थ्यं परिजह्रिरे ॥ KRT_8_3112cd  
त्रिल्लको भोजसविधं तनूजं प्राहिणोद्द्रुतम् । KRT_8_3113ab  
प्रावेशयच्छमालां च चतुष्कं पुष्कलैर्बलैः ॥ KRT_8_3113cd  
ये भिक्षुविप्लवेप्यासन्नाजदाक्षिण्यरक्षिणः । KRT_8_3114ab  
विरोधिसविधं प्रापुस्तेपि नीलाश्वडामराः । KRT_8_3114cd  
लहराद्देवसरसाद्धोलडातश्च[^3115-1] डामराः । KRT_8_3115ab  
त्रयो नीलाश्वतश्चैका डामरी पर्यशिष्यत ॥ KRT_8_3115cd  
न व्यरंसीद्धिमं तत्तल्लवन्ये साल्हणेर्बले[^3116-1] । KRT_8_3116ab  
पतत्प्रावृट्प्रमत्तौघघोषोम्भोधाविवोद्गतः[^3116-1] ॥ KRT_8_3116cd  
भोजस्तु देवीमायान्तीं[^3117-1] श्रुत्वा बलहरं ततः[^3117-2] । KRT_8_3117ab  
ध्रुवं संधित्सया बद्ध इति सुव्यक्तमभ्यधात् ॥ KRT_8_3117cd  
एतावन्ति दिनान्यासीत्पुंसो भ्रमयिता पुमान् । KRT_8_3118ab  
संबन्धिनीनां माध्यस्थ्ये स्वकुल्यात्कोन्यथा भवेत् ॥ KRT_8_3118cd  
कुलचूडामणिः प्रेम्णा स यत्रैवं प्रवर्तते । KRT_8_3119ab  
किं स्यादगण्यप्रायाणां कार्कश्यं तत्र मादृशाम् ॥ KRT_8_3119cd  
यच्च मायामिमां ब्रूथ तत्तथास्त्वस्मि वञ्चितः । KRT_8_3120ab  
विश्वास्यैव भविष्यामि नाकीर्तीनां निकेतनम् ॥ KRT_8_3120cd  
मा च भूद्विजयाशा वः समेता निखिला इति । KRT_8_3121ab  
अद्राक्ष्म चेदृशान्व्यूहानवारुक्षाम[^3121-1] वोन्नतेः ॥ KRT_8_3121cd  
युक्तियुक्तमिदं चान्यच्चोक्तवान्बहु निश्चयात् । KRT_8_3122ab  
नाशक्यतान्यथा कर्तुं भोजो बलहरादिभिः ॥ KRT_8_3122cd  
द्वित्राहान्तरितेमित्रप्रमाथेपरथा कथम् । KRT_8_3123ab  
फलकालेसि संवृत्तमिति तं चावदन्नृपाः ॥ KRT_8_3123cd  
तारमूलस्थितौ[^3124-1] राज्ञ्यां ससैन्यौ धन्यरिल्हणौ[^3124-2] । KRT_8_3124ab  
राजपुत्रैः सह ततः पाञ्चिग्रामवापतुः ॥ KRT_8_3124cd  
प्राप्ताववेत्य तौ नद्यास्तीरेवाचि कृतस्थिती । KRT_8_3125ab  
परस्मिन्कूलगहने भोजोप्येतावुपाविशत् ॥ KRT_8_3125cd  
अश्रान्तं विशतो दिङ्मुखेभ्यस्तत्कटकं भटान् । KRT_8_3126ab  
पश्यन्तः केपि संधिं न श्रद्दधुर्नृपतेर्बले ॥ KRT_8_3126cd  
हठप्रविष्टान्निर्यातुमक्षमानल्पसैनिकान् । KRT_8_3127ab  
धन्यादीन्राजवदनो हन्तुं शश्वदचिन्तयत् ॥ KRT_8_3127cd  
छित्त्वा सुय्यपुरात्सेतुं राज्ञः सैन्यं जिघांसवः । KRT_8_3128ab  
महापद्मसरोनौषु निभृतं केचनावसन् ॥ KRT_8_3128cd  
अन्ये तत्साहसोदन्तान्वेषिणः पतनोन्मुखाः । KRT_8_3129ab  
स्वैः स्वैर्मार्गैस्तत्र तत्र तस्थुर्भूभृदसंमताः ॥ KRT_8_3129cd  
आस्कन्दं भाङ्गिलेयाद्याः पुरे शंकरवर्मणः । KRT_8_3130ab  
शमालाक्षिप्तिकावाप्तिं[^3130-1] डामराः समचिन्तयन् ॥ KRT_8_3130cd  
प्राप्यं महासरित्कूलं त्रिल्लकाद्यैरगण्यत । KRT_8_3131ab  
नीलाश्वडामरैर्वीशा[^3131-1] कार्या च नगरान्तरे ॥ KRT_8_3131cd  
किमन्यद्राजगृह्ग्याणां समं सर्वे जिघांसवः । KRT_8_3132ab  
कारण्डवानां योयान्तर्वेष्टितानामिवाभवन्[^3132-1] ॥ KRT_8_3132cd  
संदिग्धशिक्षितं कार्यं सर्वतः समतां तदा । KRT_8_3133ab  
प्राप वृष्टेरवग्राहग्रहयोगान्तरस्थितेः ॥ KRT_8_3133cd  
पदे पदे राजचमूपथायोत्थानमिच्छतः । KRT_8_3134ab  
छिन्दन्बलहरस्येच्छां भोजो व्यग्रत्वमग्रहीत् ॥ KRT_8_3134cd  
क्षणे क्षणे विसंधानध्यायिना तेन कश्चन । KRT_8_3135ab  
बध्यमानास्वन्तरायः[^3135-1] संविधासु वयधीयत ॥ KRT_8_3135cd  
घटनामुद्ययौ यो यो विरोधः कटकद्वयात् । KRT_8_3136ab  
सत्त्वैकाग्रः स्वयं भोजस्तं तं त्वरितमच्छिनत् ॥ KRT_8_3136cd  

[^3115-1]: A ॰द्धोलळ्हातश्च.  

[^3116-1]: Emended; A साल्हणे बले.  

[^3116-2]: Emended with C; A ॰प्रमत्तोघ॰.  

[^3117-1]: Doubtful emendation; A दीदीमायान्तौ.  

[^3117-2]: Emended A ॰हरस्ततः.  

[^3121-1]: Doubtful emendation; A चेदृशां व्यूहानवरुक्ष्याम; C चेदृशं व्यूहमवरोक्ष्यामि.  

[^3124-1]: Doubtful emendation; A ॰स्थिते राज्ञ्यां; C ॰स्थिते राज्ञि.  

[^3124-2]: Emended with C; A धैन्य॰.  

[^3130-1]: A1 gloss श्वाल्.  

[^3139-1]: Thus A; C ॰रैरीर्ष्या.  

[^3132-1]: Emended with C; A ॰भवत्.  

[^3135-1]: Emended; A बध्यमानस्वान्त॰.  

[page 281]  



दूत्ये च कल्यकत्वे वा येरुवन्राजरञ्जकः । KRT_8_3137ab  
भयेन प्रययुस्ते यद्वैकल्यं कार्यसंकटे ॥ KRT_8_3137cd  
कर्णे[^3138-1] तत्कथयन्ति दुन्दुभिरवै राष्ट्रे यदुद्घोषितं तन्नम्राङ्गतया[^3138-2] वदन्ति करुणं[^3138-3] यस्मात्त्रपावान्भवेत्[^3138-4] । KRT_8_3138ab  
श्लाघन्ते तदुदीर्यते यदरिणाप्युग्रं न[^3138-5] मर्मान्तकृद्ये[^3138-6] केचिन्ननु[^3138-7] शाद्यमौग्ध्यनिधयस्ते भूभुजो रञ्जकाः ॥ KRT_8_3138cd  
भण्डस्ताण्डवमण्डपे कटुकथावीथीषु[^3139-1] कन्थाकविर्गोष्ठश्वा स्व्गृहाङ्गने शिखरिभूगर्ते[^3139-2] खटाकुः स्फुटम् । KRT_8_3139ab  
पिण्ंडीशूरतया विटश्च पटुतां भूभृद्गृहे गाहते गच्छन्ति ह्रदकृष्टकच्छपतुलां चित्रं ततोन्यत्र ते ॥ KRT_8_3139cd  
शूरोद्रेकविपर्यसाच्छान्तोष्मक्ष्माभृतस्ततः । KRT_8_3140ab  
वासरः शरणीचक्रे तुङ्गस्योत्तुङ्ङमञ्जसा[^3140-1] ॥ KRT_8_3140cd  
भानुर्दत्तपदोनूरोर्भ्रातुर्गोवलयान्तरे । KRT_8_3141ab  
क्ष्माभृच्छिरोर्पितकरो रक्तमण्डलतां दधे ॥ KRT_8_3141cd  
अहस्त्रियामामुखयो -- --1 मध्यस्थया दधे । KRT_8_3142ab  
संध्यया वन्दनीयत्वं जनस्य[^3142-2] व्यञ्जिताञ्जलेः ॥ KRT_8_3142cd  
कवाटिदन्तैर्विस्फोटाश्चन्द्रकान्तैः सिरोद्गमः । KRT_8_3143ab  
श्वयथुः पयसां पत्या दधे राज्ञ्युदयोन्मुखे ॥ KRT_8_3143cd  
सदैन्येष्वरविन्देषु हीनद्वन्द्वोपजीवनैः । KRT_8_3144ab  
कवाटिनां घटेष्वेव षट्पदैर्घटितं पदम् ॥ KRT_8_3144cd  
अदृष्टकार्यपर्यन्तास्ततस्ते विषमस्थिताः । KRT_8_3145ab  
सरित्तटे सकटकाः पर्यतप्यन्त मन्त्रिणः ॥ KRT_8_3145cd  
न किंचित्प्रत्यभात्सर्वं[^3146-1] लघु भ्रान्तं च जानताम् । KRT_8_3146ab  
ओघेन ह्रियमाणानामिवैषामवलम्बनम् ॥ KRT_8_3146cd  
तीरे परस्मिन्सरितो वसन्बलहरः पुनः । KRT_8_3147ab  
रुद्धः कन्दलितास्कन्दबुद्धिः[^3147-1] साल्हणिनासकृत्[^3147-2] ॥ KRT_8_3147cd  
कार्यातिपातादायातं मन्त्रिणां तन्मितं बलम् । KRT_8_3148ab  
तस्य प्रवर्धमानस्य सुखोच्छेदं बभूव यत् ॥ KRT_8_3148cd  
तितस्तासिन्धुसंभेदयात्रायां नगरे यथा । KRT_8_3149ab  
तथा तथापतन्रात्रौ[^3149-1] लोकोश्रान्तो व्यवर्तत ॥ KRT_8_3149cd  
लेखैर्डामरसंहारखण्डनाय विसर्जितैः । KRT_8_3150ab  
सान्यैरग्रथिता बाह्यैर्नानाग्रैः राजवीजिनः ॥ KRT_8_3150cd  
शाद्यान्वितैरनुसरैस्तुमुलोत्पादनैरपि । KRT_8_3151ab  
धीरो धैर्यान्निश्रयाद्वा स्वैः स क्रष्टुं न पारितः ॥ KRT_8_3151cd  
सामन्तानामागतानामविस्रम्भादसंभ्रमम् । KRT_8_3152ab  
न्यक्कृतोयं निपत्याशु कुर्यादत्याहितं रुषा ॥ KRT_8_3152cd  
कृते च कदनोंकारेनेन -- --1समुन्मिषेत् । KRT_8_3153ab  
द्विजानामिव दस्यूनां समूहस्तेन सर्वतः ॥ KRT_8_3153cd  
इति निर्धाय दुध्रुक्षुरिव[^3154-1] भोजः क्षपात्यये । KRT_8_3154ab  
कुर्मः साहसमित्युक्त्वा निन्ये बलहरं समम् ॥ तिलकम्॥ KRT_8_3154cd  
एषां मदर्थायातानां[^3155-1] सामन्तानां सभोजनः[^3155-2] । KRT_8_3155ab  
दाक्षिण्यादिति नाभोजि तेनाप्यभिजनस्पृशा ॥ KRT_8_3155cd  
तथा स्वमत्यावैमत्यं[^3156-1] तमज्ञात्वा तु मन्त्रिणः । KRT_8_3156ab  
निष्प्रत्ययास्तेन जातममन्यन्त नयात्ययम् ॥ KRT_8_3156cd  
पक्षिपक्षस्फुटास्फालशफरस्फुरितेप्यधात् । KRT_8_3157ab  
तेषामासविधास्कन्दः[^3157-1] प्रधावदहितभ्रमम् ॥ KRT_8_3157cd  
कूले परस्मिन्कूलिल्न्याः स्वाभिसंधाननिर्वृतैः । KRT_8_3158ab  
समभाव्यत तैर्नान्यो रथाङ्गेभ्योभिषङ्गभाक् ॥ KRT_8_3158cd  
मरुत्काकुत्स्थदूतस्य[^3159-1] कपेस्तीर्णाम्बुधेः पिता । KRT_8_3159ab  
ततान तेषां दूतानां सरित्पारगतौ -- --2 ॥ KRT_8_3159cd  

[^3138-1]: This verse and the following are found in Vallabhadeva's , 462-463 (ed. Peterson and ).  

[^3138-2]: न्नम्राङ्गतया supplied by A3 in space left by A1.  

[^3138-3]: Thus corr. by A1 from करुणां.  

[^3138-4]: Thus corr. by A3 from A1 त्रपावाभ॰.  

[^3138-5]: Thus in ; A प्युग्रेण.  

[^3138-6]: Thus corr. by A3 from A1 कर्मा.  

[^3138-7]: न्ननु supplied by A5 in space left by A1.  

[^3139-1]: Emended; A कटुकथावीचीषु; . चटुकथावीथीषु.  

[^3139-2]: Thus A1 in margin and ; A1 in text भूगर्भे.  

[^3140-1]: तुङ्ग supplied by A3 in space left by A1.  

[^3142-1]: Thus A1; C supplements ॰योरपि.  

[^3142-2]: Emended with C; A जनयन्व्यञ्जि॰.  

[^3146-1]: Emended; A ॰भात्स्वं.  

[^3147-1]: Emended with C; A ॰स्कन्दोबुद्धिः.  

[^3147-2]: Emended with C; A साल्हणना॰.  

[^3149-1]: Emended A ॰पतद्रात्रौ.  

[^3183-1]: नेन supplied by A3; A1 indicated originally a lacuna of four akshara; C supplements सर्वं.  

[^3154-1]: A दुद्रु॰.  

[^3155-1]: Doubtful emendation; A समत्यावै॰.  

[^3157-1]: Emended; A ॰स्कन्दप्र॰.  

[^3159-1]: Emended with C; A काकुस्थ॰.  

[^3159-3]: Thus A; C fills up the lacuna with बलम्.  

[page 282]  



कीर्णकर्णज्वरांश्चारीन्पीत्कृतैस्तीरभूरुहाम् । KRT_8_3160ab  
आश्रित्योन्निद्रकेणेत्थं निन्युस्ते तां निशीथिनीम् ॥ KRT_8_3160cd  
क्षपान्ते क्ष्माधरोत्तंसहेमतामरसभ्रमम् । KRT_8_3161ab  
उद्गच्छतो रवेर्यावच्चिच्छिदुर्न करच्छटाः ॥ KRT_8_3161cd  
चक्राह्वविरहालोकसशोकानामिवागलत् । KRT_8_3162ab  
कुट्मलाक्षिपुटाद्यावन्नैशं नाम्भश्च वीरुधाम् ॥ KRT_8_3162cd  
मितपत्तियुत्तस्तावत्तरुकच्छाद्विनिर्गतः । KRT_8_3163ab  
-- -- --1स्त्वरयन्युद्धवाहान्मूर्ध्न्यङ्घ्रिणा[^3163-2] स्पृशन्[^3163-3] ॥ KRT_8_3163cd  
रोद्धुकामाण्डामरीयान्वीरान्दृष्टेर्विलोकितैः । KRT_8_3164ab  
सर्वतो धावतः कुर्वन्योधान्प्रतिहतौजसः ॥ KRT_8_3164cd  
पारश्वधी चारुवेषो युवा संमुखमापतन् । KRT_8_3165ab  
युग्याधिरूढस्तैः प्रैक्षि संप्राप्तः सरितस्तटम् ॥ कुलकम्॥ KRT_8_3165cd  
अदृष्टपूर्वं तं दृष्ट्वा श्रीखण्डोल्लिखितालकम् । KRT_8_3166ab  
कुड्कुमालेपिनं चैते भोजोयमिति मेनिरे ॥ KRT_8_3166cd  
अतिवाह्य निशां राजवदनं तं विमोहयन् । KRT_8_3167ab  
प्रातश्च तरसामन्त्र्य स तथा संमुखोह्यभूत् ॥ KRT_8_3167cd  
प्रविष्टयुग्यं तोयान्तः पाराद्धावितवाजिनः । KRT_8_3168ab  
धन्यादयस्तमभ्येत्य मुदिताः पर्यवारयन् ॥ KRT_8_3168cd  
उदभूत्तुमुलः शब्दस्ततः कटकयोर्द्वयोः । KRT_8_3169ab  
एकत्राक्रन्दमुखरः[^3169-1] परत्रानन्दनिर्भरः ॥ KRT_8_3169cd  
नादमाकर्ण्य संग्रामबुद्ध्या दिग्भ्यः प्रधावितैः । KRT_8_3170ab  
तं परैर्मिलितं[^3170-1] वीक्ष्य मूर्ध्नताद्धत डामरैः ॥ KRT_8_3170cd  
तस्याभिनन्दनालापप्रमुखा प्रक्रियाभवत्[^3171-1] । KRT_8_3171ab  
अदैन्यशुद्धधान्यादिष्वनुज्झितनिजक्रमा ॥ KRT_8_3171cd  
प्लवमानं पवित्रेयं पृथिवी स्थैर्यशालिना । KRT_8_3172ab  
अथेत्थं स्तुवता तत्तत्स धन्येनाभ्यधीयत ॥ KRT_8_3172cd  
राजपुत्र पवित्रेयं पृथिवी स्थैर्यशालिना । KRT_8_3173ab  
त्वया स्तुवता तत्तत्सस् धन्येनाभ्यधीयत ॥ KRT_8_3173cd  
गवां जयति सर्वासां निर्विकारतया वसन् । KRT_8_3174ab  
विक्रियोपहतं गौस्ते क्षीरं --1 क्षीरवारिधेः ॥ KRT_8_3174cd  
कस्य पुंस्कोकिलस्येव त्वां विनाधममध्यतः । KRT_8_3175ab  
निर्गत्य निजकुल्यानां सिद्धं मध्यावगाहनम् ॥ KRT_8_3175cd  
सदाचारस्य भवता प्रथमं प्रहते पथि । KRT_8_3176ab  
न तच्चित्रं संचरामश्चरमं चेत्ततोधिकम् ॥ KRT_8_3176cd  
इत्यादिप्रसृतालापदत्तोल्लापदत्तोल्लापोधिरोह्य[^3177-1] सः । KRT_8_3177ab  
जयोत्तरङ्गं तुरगं स्तुवद्भिस्तैरनीयत ॥ KRT_8_3177cd  
लवन्याः कतिचित्क्रोशन्विक्रोशन्तस्तदा[^3178-1] ययुः । KRT_8_3178ab  
स्वकुल्यैर्नीयमानं तं काका इव पिकान्तिकम् ॥ KRT_8_3178cd  
स एवमेकविंशेब्दे ज्यैष्ठस्य[^3179-1] दशमेहनि । KRT_8_3179ab  
त्रयस्त्रिंशद्वर्षदेश्यः समगृह्यत भूभुजा ॥ KRT_8_3179cd  
राज्ञी कृतप्रणामं तं प्रियं पुत्रमिवागतम् । KRT_8_3180ab  
अभ्यनन्दच्छ्रान्तभृत्यमस्याहारमकल्पयत् ॥ KRT_8_3180cd  
इन्दुवंशाविसंवादिगुणग्राममवेक्ष्य तम् । KRT_8_3181ab  
प्रागदृष्टवती मेने वञ्चिते सा विलोचने ॥ KRT_8_3181cd  
गुणैरशाद्यदाक्षिण्यमाधुर्याद्यैरकृत्रिमैः । KRT_8_3182ab  
तस्य विशदशीलं स क्षमापतिममन्यत ॥ KRT_8_3182cd  
मुखरागो[^3183-1] मनोवृत्तेर्द्वारौज्ज्वल्यं गृहश्रियः । KRT_8_3183ab  
भर्तृस्वभावस्याचारो योषितामनुमापकः ॥ KRT_8_3183cd  
दिनक्षयव्यञ्जिताध्वक्लमं[^3184-1] प्रस्थातुमुत्सुकम् । KRT_8_3184ab  
राज्ञोभ्यर्णं विशेत्येनं[^3184-2] दाक्षिण्यात्कोपि नाब्रवीत् ॥ KRT_8_3184cd  
कथंचिद्रुद्धमाध्यस्थवैमत्यैः सचिवैरथ । KRT_8_3185ab  
स त्वादिक्षन्नरपतिराशान्तेर्ष्योभ्यधीयत[^3185-1] ॥ KRT_8_3185cd  
राज्ञोभ्यर्णं विशेत्युक्तेरुपोद्घातोपमं[^3186-1] वचः । KRT_8_3186ab  
तत्तस्य श्रोत्रशुष्कुल्यां -- --1 शङ्कुक्रियां व्यधात् ॥ KRT_8_3186cd  

[^3163-1]: Thus A; C स वीरस्त्वर॰.  

[^3163-2]: Emended with C; A ॰न्य्युद्ध्यवा॰.  

[^3163-3]: The latter न् cannot be read with certainty; C ॰स्पृशत्.  

[^3169-1]: Emended; A ॰क्रान्ति॰.  

[^3170-1]: Thus corr. by A1 from डामरैर्नि॰.  

[^3171-1]: Emended with G (sec. manu); A ॰मुखापक्रि॰.  

[^3172-1]: Emended with C; A ॰स्तम्भ्य.  

[^3174-1]: Thus A; C supplements तं.  

[^3177-1]: Emended; A ॰दन्तोल्लापोधिरोह.  

[^3178-1]: Emended; A ॰त्क्रोशाद्वि॰.  

[^3179-1]: Emended with C; A ज्येष्ठस्य.  

[^3181-1]: Emended; A इन्द्रवंशा॰.  

[^3183-1]: Emended; A मुखरागमनो॰.  

[^3184-1]: Emended with C; A ॰क्लमां.  

[^3184-3]: Emended; A इन्द्रवंशा॰.  

[^3183-1]: Emended; A मुखरागमनो॰.  

[^3184-1]: Emended with C; A ॰क्लमां.  

[^3184-2]: Emended; A विशत्येनं.  

[^3185-1]: Doubtful emendation; A स त्वादिक्षुर्नरपतिराशान्तेभ्योभ्य॰.  

[^3186-1]: Emended; A विशत्यु॰.  

[^3186-2]: Thus A; C supplements तदा.  

[page 283]  



चिरात्ताडितमर्मेव समाश्वास्यैक्षताथ सः । KRT_8_3187ab  
मध्यस्थानां स्थितं स्थैर्यं[^3187-1] दाक्षिण्यादोष्ठयोः परम् ॥ KRT_8_3187cd  
प्राणान्मुमुक्षोस्ते रूक्षभाषिणस्तस्य सान्त्वनैः । KRT_8_3188ab  
मन्दत्वं विक्रियां निन्युर्विनयानतमौलयः ॥ KRT_8_3188cd  
आचारं चैनमस्निग्धमपि न्याय्यं वचस्विनम् । KRT_8_3189ab  
न कोपि प्रतिवाक्येन शक्यं जेतुममन्यत ॥ KRT_8_3189cd  
अथ स्वान्तस्थितस्वामिवैवश्यं दर्शयन्निव । KRT_8_3190ab  
दशनांशुवनैर्धन्यो वीरः स्निग्धमभाषत ॥ KRT_8_3190cd  
पद्धतिं राजधर्माणां सदाचारे स्थितां च ते । KRT_8_3191ab  
जानतोपि कथं मोहः क्रमायातेषु वस्तुषु ॥ KRT_8_3191cd  
किं संधिः सोभिधीयेत यत्र संधेयदर्शनम् । KRT_8_3192ab  
अकृत्वा गम्यत इति प्राङ्नो कथमजीगणः ॥ KRT_8_3192cd  
अनद्यतनभूभर्तृसुलभं[^3193-1] भूभुजं[^3193-2] तव । KRT_8_3193ab  
ज्ञात्वा सत्त्वोज्ज्वलं ज्ञातिधर्मजातप्रवर्तनम् ॥ KRT_8_3193cd  
नास्य दम्भस्मयस्तम्भापीतिस्थैर्यखलोक्तयः[^3194-1] । KRT_8_3194ab  
आदरादर्शवैशद्ये निःश्वासस्यापि काः श्रियः ॥ KRT_8_3194cd  
अस्योपजीवनाद्या श्रीः साम्राज्यासादनान्न सा[^3195-1] । KRT_8_3195ab  
प्रकाशो बिम्बितो[^3195-2] योर्काद्दीपात्स्याज्ज्वलतः स किम् ॥ KRT_8_3195cd  
निर्वाणगोष्ठीनिष्ठत्वं शमिनामाश्रयेषु यत् । KRT_8_3196ab  
तत्पर्षद्यस्य राजर्षेः -- --1न्वृन्दानुबन्धिनः ॥ KRT_8_3196cd  
एवं स्वगृहसंप्राप्यप्रायोनिःश्रेयसस्य ते । KRT_8_3197ab  
स्थानैः श्रियः समाप्याथ किं स्यादन्यैर्महीधरैः ॥ KRT_8_3197cd  
मुग्धा न केचन परे गणिताः फणिभ्यः कालानुकूलनिजकुण्डजलत्यजो[^3198-1] ये । KRT_8_3198ab  
श्लिष्यन्ति चन्दनरूञ्शिशिरान्निदाघे माघेप्यशीतमनवं[^3198-2] विवरं विशन्ति ॥ KRT_8_3198cd  
प्राणोपकरणं राज्ञो राज्ञी राजात्मजाश्च ये । KRT_8_3199ab  
तद्धिते यदनौचित्यं तेषामौचित्यमेव तत् ॥ KRT_8_3199cd  
त्यक्तोष्मवैकृतं पाथ इव कथितशीतलम् । KRT_8_3200ab  
अनुतापेन ते कृत्यं भूयो वैरस्यमेष्यति ॥ KRT_8_3200cd  
तथा समर्थां सामर्थ्यादप्रत्याख्याय[^3201-1] भारतीम् । KRT_8_3201ab  
कुण्ठशाद्यलवस्तस्थौ प्रस्थानार्थं स मन्थरः ॥ KRT_8_3201cd  
पथि संग्रथितस्तोत्रान्वास्तव्यान्वीक्ष्य सर्वतः । KRT_8_3202ab  
अजायताथ संरूढकृत्यसाधुत्वदार्ढ्ग्यधीः ॥ KRT_8_3202cd  
पदातिचरणक्षुण्णरेणुव्याजाददृश्यत । KRT_8_3203ab  
वसुंधरातलं बद्धसंधीव नभसा समम् ॥ KRT_8_3203cd  
दध्यौ -- -- -- --1 भोजः कच्चित्संप्राप्नुयां नृपम् । KRT_8_3204ab  
कच्चिदमुष्य विघ्न्येत दर्शनं विप्रलम्बकैः ॥ KRT_8_3204cd  
आराधान -- -- [^3205-1] धाम्नि नान्तरान्तरितो विटैः । KRT_8_3205ab  
स्वामिनां क इवाप्नोति गुणाविष्करणक्षणम् ॥ KRT_8_3205cd  
शीतोपचारकरणाद्दयितो भवेयमौर्वार्दितस्य जलधेः प्रसृतं धियेति । KRT_8_3206ab  
स्रोतो हिमाद्रिपयसो विनिपात एव ग्रासीकृतं तिमिभिराहत -- -- --1 स्यात् ॥ KRT_8_3206cd  
इत्यादिचिन्तास्तैमित्यात्पुरक्षोभाद्यलक्षयन् । KRT_8_3207ab  
सैन्यस्य रुद्धाश्वतयाबुद्धासन्नं[^3207-1] नृपास्पदम् ॥ KRT_8_3207cd  
नातिप्रांशुं नातिकृशं सूर्यांशुश्यामलाननम् । KRT_8_3208ab  
सरोजकर्णिकागौरं शिथिलश्लथविग्रहम् ॥ KRT_8_3208cd  
ककुद्मत्ककुदोत्सेधिस्कन्धमायतवक्षसम् । KRT_8_3209ab  
श्मश्रुणानतिदीर्घेण व्यक्तगण्डगलोन्नतिम् ॥ KRT_8_3209cd  
उन्नसं पक्वबिम्बोष्ठं विस्तीर्णानुल्बणालिकम् । KRT_8_3210ab  
तिर्यग्विप्रेक्ष्य -- -- --1 धीरमन्थरगामिनम् ॥ KRT_8_3210cd  
समाहितांशुकोष्णीष -- --1 श्रीखण्डव -- --2म् । KRT_8_3211ab  
सीमन्त -- --3 चुम्बिन्या रेखया चन्द्रगौरया ॥ KRT_8_3211cd  

[^3187-1]: Emended with C; A स्थौर्यं.  

[^3193-1]: Emended; A सुलभे.  

[^3193-2]: Emended; A भूभुजां.  

[^3194-1]: Emended with G (sec. manu); A ॰स्तम्भप्री॰.  

[^3195-1]: Emended with C; A सः.  

[^3195-2]: Emended with C; A बिम्बतो.  

[^3196-1]: Thus A; parhaps read राजर्षेर्विद्वद्वृन्दा॰; C र्षेर्ज्जनान् वृन्दा॰.  

[^3198-1]: Emended with C; A ॰जल -- जो.  

[^3198-2]: Emended with C; A ॰शीतम -- वं.  

[^3201-1]: Doubtful emendation; A समर्थासमर्थ्या -- प्रत्या॰; C ॰सामथ्यान्न प्रत्या॰.  

[^3204-1]: Thus A; C supplements विज्ञतरो.  

[^3205-1]: Thus A; C आराधयन् प्रभुं धाम्नि.  

[^3206-1]: Thus A; C ॰हतमेव तत् स्यात्.  

[^3207-1]: Emended; A ॰सन्ननृपास्पदम्.  

[^3210-1]: Thus A; C ॰प्रेक्ष्यमाणास्यं.  

[^3211-1]: Thus A; C ॰ष्णीषमौलिं.  

[^3211-2]: Thus A; C श्रीखण्डवर्द्धनं.  

[^3211-2]: Thus A; C सीमन्तस्थानचु॰.  

[page 284]  



अश्वारूड्ःअं हर्म्यस्थसचिवैः परिवारितः[^3212-1] । KRT_8_3212ab  
-- -- -- -- --2मायान्तं तमवैक्षत पार्थिवः[^3212-3] ॥ कुलकम्॥ KRT_8_3212cd  
प्रीतिविस्फारितदृशा राज्ञा पृष्ठस्ततः सभाम् । KRT_8_3213ab  
सोध्यारुरोह संबाधां कौतुकोत्कन्धरैर्जनैः ॥ KRT_8_3213cd  
स्पृष्ट्वा पादौ निषण्णोग्रे नृपस्यानीय पाणिना । KRT_8_3214ab  
खड्गधेनुं पाणिबद्धामासनाग्रे समार्पयत्[^3214-1] ॥ KRT_8_3214cd  
पाणिं सफणिवल्लीकं विवृताग्राङ्गुलिद्वयम् । KRT_8_3215ab  
ततोस्य चिबुकोपान्ते विन्यस्यन्पार्थिवोब्रवीत् ॥ KRT_8_3215cd  
न विगृह्य गृहीतोसि नाधुनापि निबध्यसे[^3216-1] । KRT_8_3216ab  
तदङ्ग कस्माद्गृह्णीमः शस्त्रमेतत्त्वयार्पितम् ॥ KRT_8_3216cd  
व्यजिज्ञपत्स भूपालं देव शस्त्रस्य धारणम् । KRT_8_3217ab  
स्वामिसंरक्षणं स्वस्य परित्राणस्य कारणम् ॥ KRT_8_3217cd  
देवे निजप्रतापाग्निगुप्तसप्तसरित्पतौ । KRT_8_3218ab  
सेवावकाशो विरलः स्वशस्त्रस्यापि दृश्यते ॥ KRT_8_3218cd  
लोकान्तरेपि शरणं चरणाश्रयणं प्रभोः । KRT_8_3219ab  
तत्रात्र लोके किं कार्यं त्राणोपकरणैः परैः ॥ KRT_8_3219cd  
राजा जगाद तं सत्त्वस्पर्धाबन्धेधुना भवान् । KRT_8_3220ab  
निर्व्यूढकृत्यो वादीव कृत्यं नो वर्तते परम् ॥ KRT_8_3220cd  
भोजो बभाषे दाक्षिण्यजननायाधुना प्रभोः । KRT_8_3221ab  
दृष्टादृते मया किंचिन्नोपचारार्थमुच्यते ॥ KRT_8_3221cd  
किं ते न चिन्तितं दुष्टं किं किं न कृतमप्रियम् । KRT_8_3222ab  
यदसिद्धं न तद्व्यक्तिमगादित्यवधार्यताम् ॥ KRT_8_3222cd  
किं न मल्लान्वये कश्चित्कारणेषूदितो भवान् । KRT_8_3223ab  
विद्मः स्मानन्यकुल्यं[^3223-1] प्राग्यं वयं चर्मचक्षुषः ॥ KRT_8_3223cd  
यदा यदा देव वाञ्छामकार्ष्म भवदप्रिये । KRT_8_3224ab  
भूमिस्तदा तदा भूम्ना भूप -- -- --1 भूयसः ॥ KRT_8_3224cd  
यावत्कवीनां निर्भाति प्रतिभानेन भास्वरः । KRT_8_3225ab  
देवाभवन्नः प्रत्यक्षः प्रतापस्तादृशस्तव ॥ KRT_8_3225cd  
न शेखरे न प्रदरे न दरेप्युज्झितो[^3226-1] मया । KRT_8_3226ab  
प्रालेये भूभृतः कुञ्जे संज्वरस्त्वत्प्रतापजः ॥ KRT_8_3226cd  
ततः प्रभृत्यवनतिप्रणयः शरणैषिणः । KRT_8_3227ab  
सिद्धः संध्यादिवन्ध्यत्वाद्देव[^3227-1] दूरस्थितेर्न मे[^3227-2] ॥ KRT_8_3227cd  
अथाभेदाभिलाषेण पापाद्यत्किल[^3228-1] चेष्टितम् । KRT_8_3228ab  
स्फुरत्तामात्रकव्यक्त्यै न तु तद्विग्रहाग्रहात् ॥ KRT_8_3228cd  
त्वत्संबन्धादिमे दिक्षु प्रतीक्ष्याः क्ष्माभुजां[^3229-1] वयम् । KRT_8_3229ab  
सङ्गाद्गङ्गाम्भसः काचकुम्भसंभावना भुवि ॥ KRT_8_3229cd  
अद्यापि द्योतते शाहेराह्वयेन[^3230-1] दिगन्तरे । KRT_8_3230ab  
तत्संतानभवोनन्तः समूहः क्षत्रजन्मनाम् ॥ KRT_8_3230cd  
त्वय्यर्पिते पार्वतीयभूभृत्सङ्गेन्यदादि[^3231-1] नः । KRT_8_3231ab  
कदन्नाशनदु -- -- मुखैः[^3231-2] खेदोन्मुखैरभूत् ॥ KRT_8_3231cd  
इतीदृशीभिः[^3232-1] -- -- --2 प्रमाणमथ वा प्रभुः । KRT_8_3232ab  
इत्युक्त्वा भूपतेर्मूर्ध्ना सोगृह्णाच्चरणौ पुनः ॥ KRT_8_3232cd  
प्रणामसंभ्रमस्रस्तोष्णीषशीर्षं ततो नृपः । KRT_8_3233ab  
तस्योत्थितस्य स्वशिरोवाससा समवस्त्रयत् ॥ KRT_8_3233cd  
स्वां तां च शस्त्रीं तन्न्यस्तामुत्सङ्गे सान्त्वयन्व्यधात् । KRT_8_3234ab  
तस्यासंक्षोभगाम्भीर्यस्तमूचे च निषेधिनम् ॥ KRT_8_3234cd  
दत्ते[^3235-1] मया विभृहि वा त्वमेते पूजयाथ वा । KRT_8_3235ab  
न शस्त्रग्रहवैमुख्यं कार्यं मच्छासनं त्वया ॥ KRT_8_3235cd  
अवन्ध्यशासने -- --1 त्यनुबध्नति[^3236-2] ते व्यधात् । KRT_8_3236ab  
शस्त्र्यौ[^3236-3] राजानुगत्यैव वन्दित्वाङ्के स कालवित् ॥ KRT_8_3236cd  
ततो निर्यन्त्रणत्वस्य निर्मणः सान्त्वनस्य च । KRT_8_3237ab  
चिरसेवीव तत्कालं राज्ञोजायत भाजनम् ॥ KRT_8_3237cd  

[^3212-1]: Emended; A ॰रितम्.  

[^3212-2]: Thus A; C अनङ्गतुल्यमायान्तं.  

[^3212-3]: Emended with C; A पार्थिवम्.  

[^3214-1]: Emended with C; A समर्पयत्.  

[^3216-1]: Emended; A न बध्यसे.  

[^3223-1]: Emended with C; A विद्म स्मा॰.  

[^3224-1]: Thus A; C तदा भूता पात्रं कम्पस्य भूयसः; perhaps read भूम्ना भूः प्रकम्पस्य भूयसः.  

[^3226-1]: Emended; A ॰ज्झिते.  

[^3227-1]: Emended; A संध्यायिव॰.  

[^3227-2]: Emended; A दूरस्थिते न.  

[^3228-1]: Emended with C; A पा -- द्यत्किल.  

[^3229-1]: Emended; A क्ष्माभुजा.  

[^3230-1]: Emended; A शाहेवाह्व॰.  

[^3231-1]: Thus A; doubtful.  

[^3231-2]: Thus A; C कदन्नाशनदुर्भोगासुस्थैः खे॰.  

[^3232-1]: Emended with C; A इदीदृ॰.  

[^3232-2]: Thus A; C supplements स्तुतिभिः.  

[^3235-1]: Emended; A दत्तं.  

[^3236-1]: Emended; A ॰शासनो --; perhaps read अवन्ध्यशासने राज्ञीत्यनु॰; C ॰शासनोमानीत्य॰.  

[^3236-2]: Emended; A ॰त्यनुबति ते; the lacuna not indicated.  

[^3236-2]: Emended; शस्त्रौ.  

[page 285]  



अन्यत्प्रविष्टो धन्योथ स्वार्चाम -- --1यन्कृती । KRT_8_3238ab  
कृतप्रणामो भूपाल त्वद्गुणाकर्णनं विना ॥ KRT_8_3238cd  
न प्राणा द्रविणं नाद्य गण्यं निर्विक्रिया पुनः । KRT_8_3239ab  
सत्क्रिया स्वामिनोप्यर्थे[^3239-1] तस्मात्पार्थिव चिन्त्यताम् ॥ KRT_8_3239cd  
तथापि कथ्यमानं तन्न स्यात्संभावनाभुवि । KRT_8_3240ab  
यदस्मिंश्चिन्त्यतेस्माभिरिति[^3240-1] भूपो व्यभाषत ॥ KRT_8_3240cd  
क्षणमुच्चावचां चर्चां विरचय्य विशां पतिः । KRT_8_3241ab  
भोजेन सार्धं शुद्धान्तं रड्डादेव्यास्ततो ययौ ॥ KRT_8_3241cd  
कृतप्रणामस्तां वीक्ष्य सौजन्यादिगुणोज्ज्वलम् । KRT_8_3242ab  
स राजपारिजातं तं मेने कल्पलतायुतम् ॥ KRT_8_3242cd  
मान्योयं देवि सौजन्यज्ञातेयाभ्यामिहागतः । KRT_8_3243ab  
विशिष्यतेसौ पुत्रेषु क्ष्माभृद्योषेत्यभाषत[^3243-1] ॥ KRT_8_3243cd  
सभाजनाय सौजन्यनिधिर्भोजान्वितस्ततः । KRT_8_3244ab  
उदूढकार्यभाराणां दाराणामप्यगाद्गुहान् ॥ KRT_8_3244cd  
अभाणीन्निपुणा राज्ञी भोजं राज्ञा सहागतम् । KRT_8_3245ab  
अधुनैव नृपस्याप्तः संवृत्तोसीति[^3245-1] सस्मितम् ॥ KRT_8_3245cd  
लज्जास्मितमुखी पत्युः प्रणत्या स्वागतोक्तिषु । KRT_8_3246ab  
ददत्येवोत्तरं भोजं निर्दिशन्त्यप्यभाषत ॥ KRT_8_3246cd  
आर्यपुत्र न विस्मार्यं प्रत्याख्याताप्तमन्त्रितम् । KRT_8_3247ab  
मानैकशरणस्यास्य ज्ञातिप्रीतिप्रवर्तनम् ॥ KRT_8_3247cd  
पूर्वोपकर्तृ सलिलं वृद्धावस्पृशतोन्वहम् । KRT_8_3248ab  
पद्मान्स्वकुलपद्मानां युक्तं जेतुं भवादृशाम् ॥ KRT_8_3248cd  
कार्यकृच्छ्रेवसन्नानाममुष्यागमनं विना । KRT_8_3249ab  
सिध्येदौन्नत्यसंरक्षा नेह प्रत्यागमश्च नः ॥ KRT_8_3249cd  
उदीपे[^3250-1] रक्षतस्तीरं शरीराश्रयिणी भवेत् । KRT_8_3250ab  
ध्रुवं वनस्पतेर्वीरुत्तन्निपातानुपातिनी[^3250-2] ॥ KRT_8_3250cd  
पतिगत्यनुगामित्वं प्राणानां परिचिन्तितम् । KRT_8_3251ab  
तथा कार्यं यथा न स्यात्त्रातव्यस्यान्यथात्मनः ॥ KRT_8_3251cd  
राजा जगाद तां देवि सर्वकर्तव्यसाक्षिणी । KRT_8_3252ab  
अन्यथाप्रतिपत्त्वं[^3252-1] मे त्वमप्यस्य[^3252-2] न मन्यते ॥ KRT_8_3252cd  
निगृहीतवतो दुष्टो सुज्जिमल्लार्जुनावपि । KRT_8_3253ab  
निस्तापं मम नाद्यापि प्राप्तानुशयमाशयम् ॥ KRT_8_3253cd  
अथ राजार्थितः स्थातुं परार्ध्ये धाम्नि सानुगः । KRT_8_3254ab  
भोजो नामन्यतान्यत्र राजधन्यः[^3254-1] स्थिरां स्थितिम् ॥ KRT_8_3254cd  
विदूराश्रयनिर्गोप्तृभावाप्रचुरदर्शनैः । KRT_8_3255ab  
आराधनं धराभर्तुरसाध्यं ध्यातवान्हि सः ॥ KRT_8_3255cd  
रक्षितॄनग्रहीत्क्ष्मापात्स्थिरं[^3256-1] च समकल्पयत् । KRT_8_3256ab  
अनया[^3256-1] -- नृपं कार्या न सुराराधनागमे ॥ KRT_8_3256cd  
विज्ञाय भावं प्रीतेन राज्ञा दत्तं[^3257-1] ततो गृहम् । KRT_8_3257ab  
सर्वोपकरणापूर्णं राजधान्यन्तरेभजत् ॥ KRT_8_3257cd  
राजापि ममतास्फीतप्रीतिभिः स्वैः परैस्तथा । KRT_8_3258ab  
उपासितस्तत्र रतिं चिराश्रित इवाययौ ॥ KRT_8_3258cd  
भोगवेलोचिताश्चर्यदर्शनादौ नृपोपि तम् । KRT_8_3259ab  
प्रियं पुत्रमिवास्मार्षीद्दूतैः पार्श्वं निनाय च ॥ KRT_8_3259cd  
जग्राह दक्षिणे पार्श्वे भुञ्जानं ज्ञातिगौरवात् । KRT_8_3260ab  
स्पर्शास्वादितभोज्यादिदाने[^3260-1] नैव व्यवर्जत्[^3260-4] ॥ KRT_8_3260cd  
अकृत्रिमं तथा स्नेहमुवाह[^3261-1] -- -- --2 यथा । KRT_8_3261ab  
लडितं ज्ञातिवत्तस्मिंस्तद्बालापत्यकैः[^3261-1][^3261-2] समम् ॥ KRT_8_3261cd  
तामेवालम्बत व्यक्तां[^3262-1] सोपि वृत्तिं यथा यथा । KRT_8_3262ab  
राजा सपरिवर्होपि विस्रम्भमविगर्हितम् ॥ KRT_8_3262cd  
आसन्नाभ्यन्तरा भिन्ना ये द्वैधे तानदर्शयत् । KRT_8_3263ab  
राजा[^3263-1] विरक्तिं स्वस्यारिबाहुल्यं च व्यसर्जयत् ॥ KRT_8_3263cd  

[^3238-1]: Thus A; C स्वार्चाममलयन्कृती.  

[^3239-1]: Emended with C; A स्वामिनो -- र्थे.  

[^3240-1]: Emended; A यदस्मि॰.  

[^3243-1]: Emended with C; A क्ष्माभृद्योपैत्य॰.  

[^3245-1]: Emended; A संवृत्तोर्मीति; C संवृत्तोऽस्मीति.  

[^3250-1]: A1 gloss उदीपः अतिवृष्ट्या अत्युद्रिक्तजलागमः.  

[^3250-2]: Emended with C; A ॰वीरुस्तन्नि॰.  

[^3252-1]: Emended; A प्रतिपत्त्य.  

[^3252-2]: Emended with C; A त्वमप्य --.  

[^3254-1]: Emended; A ॰धन्यां.  

[^3256-1]: Emended; A ॰क्ष्मापान्स्थिरं.  

[^3256-2]: Thus A; the text is here evidently corrupt; C अनयात्तं नृपं; G(sec. manu) अनुयान्तं नृपं कार्यान्नृसुराराधनागमे.  

[^3257-1]: Emended with C; A दातुं.  

[^3260-1]: Written by A5 on new paper.  

[^3261-1]: Written by A5 on new paper.  

[^3261-2]: Thus A; C supplements जनको.  

[^3261-3]: Emended; A ॰स्तब्दलापत्यकैः.  

[^3262-1]: Conjectural reading; A तमेवालम्बत व्यक्तिं.  

[^3263-1]: Emended; A राज्ञां.  

[page 286]  



अकृत्रिमात्समाधानात्करणानां सभान्तरे । KRT_8_3264ab  
न प्रत्यभाज्जडो नापि धृष्टो नापि बकव्रतः ॥ KRT_8_3264cd  
प्रमादस्खलिते हीनातिरिक्तत्वे च भूपतेः । KRT_8_3265ab  
कार्ये नावदधे कवितेव महाकवेः ॥ KRT_8_3265cd  
न विक्रमकथासत्त्र -- -- -- --1व्यकत्थत । KRT_8_3266ab  
प्राग्वृत्तमन्तरा पृष्टः सोपस्कारं च नाभ्यधात् ॥ KRT_8_3266cd  
वि-- --कात्प्रभोः[^3267-1] साम्यसकुल्यत्वादिचाटुभिः । KRT_8_3267ab  
धीरादृष्टैर्वृष्टिपातैरपुनर्भाषिणो भ्यधात् ॥ KRT_8_3267cd  
तथा स्पृष्टोप्यनुत्तानाशयोभूदवगाहितुम् । KRT_8_3268ab  
न शेकुस्तं यथा जाल्मनर्मवित्पिशुनादयः ॥ KRT_8_3268cd  
क्षणेष्ववसितालोकक्षोभादिविशरारुषु । KRT_8_3269ab  
प्रा -- --1वसथं गच्छञ्शङ्कां[^3269-2] कामपि नातनोत् ॥ KRT_8_3269cd  
यथा यथास्य विस्रम्भाद्भूपोभूच्छिथिलाग्रहः । KRT_8_3270ab  
तथा तथैव सिद्धोश्व इव नाधावदुद्धतम् ॥ KRT_8_3270cd  
सदैवाग्रेसरोन्यत्र पश्चाद्रुद्धपदोभवत् । KRT_8_3271ab  
अनिषिद्धोपि शुद्धान्तमन्त्रागारावगाहने[^3271-1] ॥ KRT_8_3271cd  
विज्ञप्यौपयिकावाप्तिप्रार्थनमादरात्स्वयम्[^3272-1] । KRT_8_3272ab  
दूरीचक्रे परापेक्षां शश्वत्संशयिताशयः ॥ KRT_8_3272cd  
अना -- -- -- समये तस्या -- -- --1 रक्षिणः । KRT_8_3273ab  
न स्वप्नवृत्तमप्यासीदनावेद्यं महीभुजे ॥ KRT_8_3273cd  
मन्त्र्यान्तःपुरिकादीनां[^3274-1] परस्परविगर्हणम्[^3274-1] । KRT_8_3274ab  
नावर्णयद्विस्मृतिं च दुष्टस्वप्रमिवानयत्[^3274-1][^3274-1] ॥ KRT_8_3274cd  
सचेतनोपि दुर्नर्मगोष्टीष्वनुरणन्वचः । KRT_8_3275ab  
अवदत्स्फुरदप्यन्तर्विटानां नाम लाघवम् ॥ KRT_8_3275cd  
एवं शुद्धानुभावस्य तस्य कृत्येन कृतवित् । KRT_8_3276ab  
पुत्रेभ्योप्यधिकां प्रीतिं स्निह्यन्भेजे[^3276-1] क्रमान्नृपः ॥ KRT_8_3276cd  
कलिकालमहीपालदुस्तरः सिंहभूभुजा । KRT_8_3277ab  
सोयं गोत्रपरित्राणे नवः सेतुः प्रवर्तितः ॥ KRT_8_3277cd  
इत्थं विद्राविताशेषोपद्रवस्त्रिल्लकस्ततः । KRT_8_3278ab  
अग्नि -- --1 मपि स्वास्थ्य -- --2 भूभृदचिन्तयत् ॥ KRT_8_3278cd  
असौ हि निर्हिमोर्वीभृन्मार्गे काले पलायनम् । KRT_8_3279ab  
शाठ्यं सत्त्वस्य दुःसाध्यं बद्धं ध्यायन्व्यलम्बत ॥ KRT_8_3279cd  
अतः सुमेधा यात्रायां यावत्क्षणमपैक्षत । KRT_8_3280ab  
सञ्जपालेनाविचारात्तावत्प्रारम्भि धावनम् ॥ KRT_8_3280cd  
अल्पाधिष्ठानसुभटः स देवसरसोद्भटैः । KRT_8_3281ab  
बहुभिः सहितः सैन्यैर्मार्ताण्डे विदधे पदम् ॥ KRT_8_3281cd  
निर्निरोधप्रवेशः स प्रदेशः परिपन्थिनाम् । KRT_8_3282ab  
बाह्याश्च योधा निःसारा दर्पान्नेति विवेद सः ॥ KRT_8_3282cd  
त्रिल्लकानुचरा युद्धमसनिहितसायकाः । KRT_8_3283ab  
तेन सार्धं विदधिरे न चाहीयन्त पौरुषम् ॥ KRT_8_3283cd  
निःसीमसैन्यसहितो[^3284-1] लवन्योन्यत्र डामरे । KRT_8_3284ab  
तत्र सर्वाभिसारेण धावतो युयुधे क्रुधा ॥ KRT_8_3284cd  
लुण्ठितद्रविणापूर्णास्ते देवसरसौकसः । KRT_8_3285ab  
सर्वे ततः सञ्जपालं विद्रुताः परिजह्रिरे[^3285-1] ॥ KRT_8_3285cd  
द्विषत्संवर्तवर्षार्त्या सर्वत्र ब्रुडितेभवन् । KRT_8_3286ab  
अधिष्ठानभटा[^3286-1] एव कुलशैला इवोद्धताः[^3286-2] ॥ KRT_8_3286cd  
ते तीक्ष्णतीक्ष्णतरणौ सोढारातिरुषश्चिरम् । KRT_8_3287ab  
बहून्निहतवन्तोन्यांस्तत्र[^3287-1] तत्राहवे हताः ॥ KRT_8_3287cd  
क्षतेषु[^3288-1] युधि सर्वेषु विन्दानैर्मण्डलं[^3288-1] निजैः । KRT_8_3288ab  
शूरेषु तत्र[^3288-1] मार्ताण्डोप्यासीदविरलव्रणः [^3288-1] ॥ KRT_8_3288cd  
रराजाजौ साञ्जपालिर्गयापालो[^3289-1][^3289-2] हतेषु यः । KRT_8_3289ab  
त्रिषु वाजिषु[^3289-3] चातुर्यात्पदातिर्नोपलक्षितः ॥ KRT_8_3289cd  

[^3263-1]: Thus A; C supplements ॰सत्त्रादानाद्यैः स्वं व्य॰.  

[^3267-1]: Thus A; possible emendations would be विडम्बकान्प्रभोः or विगर्हकान्प्रभोः; C विचारकात्प्रभोः.  

[^3269-1]: Thus A; C प्राप्तोऽस्याव॰.  

[^3269-2]: Emended; A गच्छच्छ -- ङ्कां.  

[^3273-1]: Thus A; C अनाप्तसमये तस्य न ययुः पथि रक्षिणः.  

[^3274-1]: Written by A5 on new paper.  

[^3276-1]: Emended with C; A भोजे.  

[^3278-1]: Thus A; C अग्निप्रोषमपि स्वास्थ्यहेतुंभू॰.  

[^3284-1]: Emended with C; A निःसीमः सै॰.  

[^3285-1]: Emended; A ॰जग्रिरे.  

[^3286-1]: Thus corr. by a later hand from A2 अधिष्ठाने भटा.  

[^3286-2]: Emended with C; A इवोद्धताः.  

[^3287-1]: Emended with C; A बहूनिह॰.  

[^3288-1]: Written by A5 on new paper.  

[^3289-1]: Emended; A सञ्जपालि॰.  

[^3289-2]: Emended; A गयपालः; cf. viii. 3322.  

[^3289-3]: Emended; A वाजिष्मचा॰; C वाजिष्वचा॰.  

[page 287]  



तत्प्राथम्योपलब्धाजिर्जर्जस्तदनुजः शिशुः । KRT_8_3290ab  
निनाय विस्मयं वीरान्दृष्टासंख्यमहाहवान्[^3290-1] ॥ KRT_8_3290cd  
दक्षिणं दोर्न तच्चक्रे यद्वामं कम्पनापतेः । KRT_8_3291ab  
महेभांस्तापयत्यर्कः कुर्याद्भग्नरदान्विधुः ॥ KRT_8_3291cd  
स धावन्वाजिनाराजदेकदोःस्फुरितायुधः । KRT_8_3292ab  
सधूमदण्डो[^3292-1] दावाग्निः सपक्षेद्राविव[^3292-2] स्थितः ॥ KRT_8_3292cd  
तं वैरितुमुले बाणव्रणभङ्गेष्वसौ पुनः । KRT_8_3293ab  
पृष्ठादलोटयद्वाजी -- -- न्नाबद्धपद्धतिः[^3293-1] ॥ KRT_8_3293cd  
वर्मगौरवभूपृष्ठकाठिन्याघातपीडितः । KRT_8_3294ab  
स विसंज्ञो द्विषन्मध्यात्तनयाभ्यां विनिर्हृतः ॥ KRT_8_3294cd  
कटके सर्वतो नष्टे मार्ताण्डप्राङ्गनान्तरे । KRT_8_3295ab  
विरोध्यसाक्षि क्षिप्त्या तं तावपासरतां ततः ॥ KRT_8_3295cd  
तत्रस्थं -- --1 ना क्ष्माभृत्प्रस्थितः पृठुलैर्बलैः । KRT_8_3296ab  
तावद्भिः प्राप्यमप्याशु डामरं पिण्डितं व्यधात् ॥ KRT_8_3296cd  
क्ष्मापाले विजयक्षेत्रं प्राप्ते त्रोटितवेष्टनः । KRT_8_3297ab  
सञ्जपालो लवन्यस्य वसतीर्निरदाहयत् ॥ KRT_8_3297cd  
स तादृगपि भूपाले क्रुद्धे[^3298-1] वक्रीकृतभ्रुवि । KRT_8_3298ab  
अदरिद्रो गिरिद्रोणीश्रेणिभूसुलभाशनः[^3298-2] ॥ KRT_8_3298cd  
संवृत्तो निःसस्हायश्च परिग्रहबहिष्कृतः । KRT_8_3299ab  
आपत्सुलभपाण्डित्यभृत्योपालम्भभाजनम् ॥ KRT_8_3299cd  
निकृत्तकरशाखोथ क्ष्मापकोपकपेर्व्यधात् । KRT_8_3300ab  
निरालम्भतया -- --1 स स्वशीर्षफलार्थनाम् ॥ KRT_8_3300cd  
रड्डादेवीतनूजानां ज्यायांसं गुल्हणाभिधम् । KRT_8_3301ab  
श्रीमांल्लोहरराज्येथ[^3301-1] क्ष्मावृषा[^3301-2] सोभ्यषेचयत्[^3301-2] ॥ KRT_8_3301cd  
षट्सप्तयायनो[^3302-1][^3302-1] राजतनयः स वयोधिकान्[^3302-1] । KRT_8_3302ab  
चूताङ्कुरो जीर्णतरूनिवेशानजयद्गुणैः[^3302-1] ॥ KRT_8_3302cd  
अभिषेक्तुं सुतं देव्या यातायाः क्ष्माभुजो व्यधुः । KRT_8_3303ab  
शिरःशोणाश्मकिरणैश्चरणौ यावकारुणौ ॥ KRT_8_3303cd  
तत्राभिषिक्ते वसुधामुग्रावग्रहशोषिताम् । KRT_8_3304ab  
देवीभावाभिषेकार्थमिवासिञ्चन्पयोमुचः ॥ KRT_8_3304cd  
भूयोपि राजवदनो विप्लवोत्पादनोत्सुकः । KRT_8_3305ab  
अमन्दमवचस्कन्द जयचन्द्रं नृपाज्ञया ॥ KRT_8_3305cd  
नागभ्रातृव्यसहिता गार्गेरनुप्रवेशिनः । KRT_8_3306ab  
पश्चात्सर्पिणीः सेनाः सोवधीत्संकटेध्वनि ॥ KRT_8_3306cd  
गार्गिः परिभवम्लानाननं तिष्ठन्दिनैस्ततः । KRT_8_3307ab  
नागभ्राaतृसुताग्रण्यमवध्नाल्लोष्ठकं[^3307-1][^3307-2] मृधे ॥ KRT_8_3307cd  
दुर्गमत्वादनाक्रान्तमन्यैर्वेगात्प्रविश्य च । KRT_8_3308ab  
दग्ध्वा च[^3308-1] दिन्नाग्रामं स निरगाल्लघुविक्रमः ॥ KRT_8_3308cd  
तथापि राजवदनो न शौर्यात्पर्यहीयत । KRT_8_3309ab  
न संदधे न चुक्रोध शक्यमस्य विनिर्गमम् ॥ KRT_8_3309cd  
अहन्यहनि हीनाभिः सेनाभिर्न्यपतन्नृपे । KRT_8_3310ab  
जयचन्द्रमुखाच्छश्वदसुखान्यवधीभवत्[^3310-1] ॥ KRT_8_3310cd  
क्ष्मानायकोथ निःसीमनखबाहुप्रसारणः । KRT_8_3311ab  
रणान्तरेव तं तीक्ष्णैर्गूढन्यस्तैरघातयत् ॥ KRT_8_3311cd  
तन्मुण्डगण्डलेखेन लुठता खण्डशः कृतः । KRT_8_3312ab  
झटिति त्रुटितः स्वास्थ्यविटप्यङ्कुरणोन्मुखः[^3312-1] ॥ KRT_8_3312cd  
पृथ्वीहरकुलाच्छेदस्वच्छद्मा मेदिनीपतिः[^3313-1] । KRT_8_3313ab  
अवधील्लोठनमपि[^3313-1] छन्नदण्डयुक्तिभिः[^3313-3] ॥ KRT_8_3313cd  
एकवारं वेष्टितोपि रक्षितस्त्रिल्लकेन सः । KRT_8_3314ab  
भूमिभृन्नीतिपाशस्य निपातेनाभ्यवर्तत[^3314-1] ॥ KRT_8_3314cd  
मल्लोकाष्ठक्षुरजय्यसड्डचन्द्रादयोभवन्[^3315-1] । KRT_8_3315ab  
जीवन्मृताश्च शान्ताश्च दारिद्र्योपप्लवार्दिताः ॥ KRT_8_3315cd  

[^3290-1]: Emended with C; A ॰न्दृष्टसङ्ख्य॰.  

[^3292-1]: Emended with C; A ॰दण्डं.  

[^3292-2]: Emended with C; A ॰द्रादिव.  

[^3293-1]: Thus A; C तदन्वाबद्ध॰.  

[^3296-1]: Thus A; C कम्पनाक्ष्मा॰.  

[^3298-1]: Emended with C; A क्रुद्धो.  

[^3298-2]: Wirtten by A5 on new paper.  

[^3302-1]: Written by A5 on new paper.  

[^3307-1]: Emended with C; A ॰सुताग्रव्यामब॰.  

[^3307-2]: Comp. viii. 2996.  

[^3308-1]: Emended with A स.  

\_ 3310.  

--1) Doubtful; thus C; A ...खान्यववधीनवत्.  

[^3312-1]: Conjectural reading; A ॰विचार्यास्यङ्कुरो॰; C ॰वियास्यंकुरणेणो॰.  

[^3313-1]: Emended with C; A ॰पतेः.  

[^3313-2]: Comp. regarding this name the note to viii. 2406.  

[^3313-3]: Emended; A च्छत्त्रद॰.  

[^3314-1]: Emended with C; A ॰भ्यवर्तिता.  

[^3315-1]: Thus A; misread ॰मड्डुचन्द्रा॰ in R C; cf. सड्डचन्द्रस्य viii.643.  

[page 288]  



अविचिन्त्योच्चलक्षोणिभृतः[^3316-1][^3316-1] प्राणान्विनश्वरान् । KRT_8_3316ab  
ऐश्वर्यरूढिमूढत्वादनिर्व्यूढव्यवस्थितौ[^3316-2] ॥ KRT_8_3316cd  
मठेनुमितकोशत्वं तत्तद्राजाश्रयाद्गते[^3317-1] । KRT_8_3317ab  
कुलोद्वहो विहितवान्सिंहदेवो[^3317-1] व्यवस्थितम्[^3317-2] ॥ युग्मम्॥ KRT_8_3317cd  
सुल्लाविहारं[^3318-1][^3318-2] पैतृव्यं[^3318-3] पितुर्देवगृहत्रयम्[^3318-1] । KRT_8_3318ab  
तच्चार्धसिद्धप्रासादं परिपूर्णं व्यधान्नृपः[^3318-4] ॥ KRT_8_3318cd  
स एव ग्रामान्सामग्रीमहापणसमर्पणैः[^3319-1] । KRT_8_3319ab  
निर्दोषपारिषद्यादिहृद्यान्निश्चोद्यधीर्व्यधात् ॥ KRT_8_3319cd  
अवरोधेन्दुवदनां[^3320-1] मृतामुद्दिश्य चन्दलाम्[^3320-2] । KRT_8_3320ab  
प्रत्यष्ठापि मठोनूनश्रीर्द्वारेवारितातिथिः ॥ KRT_8_3320cd  
स्पृष्टो नगरनिर्दाहैः[^3321-1] सोपि सूर्यमतीमठः । KRT_8_3321ab  
पूर्वाधिकोपगर्वेण तेनैव निरमैiयत ॥ KRT_8_3321cd  
संजाते सञ्जपालस्य ततो लोकान्तराश्रये । KRT_8_3322ab  
कम्पने निदधे राज्ञा गयापालस्तदात्मजः ॥ KRT_8_3322cd  
विपाकसुकुमारोपि दुःसहः सूनुनाभ्जवत् । KRT_8_3323ab  
विस्मारितः स सौम्येन[^3323-1] शरद्भानुरिवेन्दुना ॥ KRT_8_3323cd  
ग्रीष्मोष्मदोषविषमेष्वविशेषवृत्तेर्मेघोदये तटतरोस्तटिनीप्रवाहः । KRT_8_3324ab  
पश्यन्नकाण्डतडिदापतनेन नाशं नाशंसति स्वसलिलस्य विभूतिलाभम् । KRT_8_3324cd  
आ भिक्षुक्षपणाद्भोजभञ्जनादपि भूभुजः । KRT_8_3325ab  
विधुरे कार्यभाराणां योभूदूढधुरः परम् ॥ KRT_8_3325cd  
तस्य तस्मिन्नृपरते क्षीणप्रक्षीणकण्टके । KRT_8_3326ab  
स धन्योनन्यसामान्यप्रेमा[^3326-1] प्रमयमाययौ ॥ KRT_8_3326cd  
ताम्बूलमायात्रिकतां नीत्वामूनामयानिव[^3327-1] । KRT_8_3327ab  
आपिपन्मधुरावट्टं[^3327-2] जीवं यस्य निजः सुतः ॥ KRT_8_3327cd  
स जगज्जीवितेनापि रक्षणीयः क्षमापतिः । KRT_8_3328ab  
पदे पदे विपन्मग्नः प्रजोद्धरणदीरधीः ॥ KRT_8_3328cd  
व्याधितस्य विनिद्रोपि संसङ्गान्मङ्गलेच्छुभिः[^3329-1] । KRT_8_3329ab  
नान्तक्षने तस्य पार्श्वात्कृतज्ञोवाचलन्नृपः[^3329-1] ॥ KRT_8_3329cd  
प्रियप्रजस्यामात्यस्य[^3330-1] स्वरूपविपरीतता[^3330-1] । KRT_8_3330ab  
तस्य कंचित्क्षणं जाता जनजीवितदा[^3330-1] भवे[^3330-1] ॥ KRT_8_3330cd  
भूभुजामपि मान्धातृमुखानां निधनेन याः । KRT_8_3331ab  
दुःखं ययुः प्रजास्तासां समभावि तदा सुखम् ॥ KRT_8_3331cd  
द्वैराज्योपप्लुते राष्ट्रे नवस्य नृपतेरभूत् । KRT_8_3332ab  
अव्याहतं[^3332-1] यत्साचिव्यं तस्य सस्र्वाभिषङ्गभित् ॥ KRT_8_3332cd  
कालो बली व्यवहृतेर्ननु तद्वशेन पूर्वापराचरणविस्मरणे न कस्य । KRT_8_3333ab  
शक्तिः क्षितेर्वहनकर्मणि योग्यतायां निर्दारणे[^3333-1] मुरजितस्तु वराहतायाम् ॥ KRT_8_3333cd  
नगराधिकृतो भूत्वा सूज्जेर्निर्वापिते पुरा । KRT_8_3334ab  
चिरप्ररूढां यो देशस्याव्यवस्थां न्यवारयत् ॥ KRT_8_3334cd  
भ्रष्टः क्रयेषु दीन्नारव्यवहारोव्यवस्थया । KRT_8_3335ab  
निगृह्य तं भ्रंशकार्यनिर्वितण्डः प्रवर्तितः[^3335-1] ॥ KRT_8_3335cd  
परिणीताङ्गनाशीलभ्रंशे गृहपतेरभूत् । KRT_8_3336ab  
दण्डप्रवृत्तिर्या तेन सा विचार्य निवारिता ॥ KRT_8_3336cd  
एकान्ततो हितो भूत्वा विशामेवं पुनर्व्यधात् । KRT_8_3337ab  
नगराधिक्रियां लब्ध्वा स एव परिपीडनम्[^3337-1] ॥ KRT_8_3337cd  
बद्धाभिर्नर्तकीभिश्च[^3338-1] परिणीतगृहस्थितौ[^3338-3] । KRT_8_3338ab  
संप्रयुक्तान्कथ्यमानान्हठेनादण्डयद्बहून् ॥ KRT_8_3338cd  

[^3316-1]:  

[^3316-2]: Written by A5 on new paper.  

[^3316-2]: Emended with C; A ऐश्वर्यं रू॰.  

[^3317-1]: Written by A5 on new paper.  

[^3317-2]: Emended; A ॰स्थितम्.  

[^3318-1]:  

[^3318-1]: Written by A5 on new paper.  

[^3318-2]: Emended with C; A स्वल्ला॰; cf. viii. 248.  

[^3318-3]: Emended with C; A पैत्रृव्य.  

[^3318-4]: Emended with C; A -- -- न्नृपः.  

[^3319-1]: Emended with G ( sec. manu); A ग्रामसा॰.  

[^3320-1]: Emended with C; A ॰वदनं.  

[^3320-2]: Thus A1 R; A5 दन्दलाम्; C चन्द्रलाम्.  

[^3321-1]: Emended with G (sec. manu); A धन्यो नान्यसा॰.  

[^3327-1]: Thus A; perhaps read नीत्वासूना॰.  

[^3327-2]: Emended with C; A आर्पिपामधु॰.  

[^3329-1]: Written by A5 on new paper.  

[^3330-1]:  

[^3330-1]: Written by A5 on new paper.  

[^3332-1]: Emended with C; A अप्याहतं.  

[^3333-1]: Emended with G (sec. manu); A निर्मारणे.  

[^3335-1]: Doubtful emendation; A प्रवर्तत; C प्रवर्त्तते.  

[^3337-1]: Emended; A पीडयन्.  

[^3338-1]: Emended with C; A ॰बद्धानि-- -- कीभिश्च.  

[^3338-2]: Conjectural reading; A परि -- तगृ॰; C परिवीतगृ॰.  

[page 289]  



किंवो -- -- --1लेशानां तुषाणामिव चिन्तनैः । KRT_8_3339ab  
अद्रोहालोभयोर्भूमिर्न तादृगपरोभवत् ॥ KRT_8_3339cd  
भिक्षुमल्लार्जुनौ[^3340-1] कालानुवृत्त्याश्रितवानपि[^3340-2][^3340-3] । KRT_8_3340ab  
नालौ जहौ[^3340-2] स्वामिहितं[^3340-4] न तौ -- -- --5 नावधीत् ॥ KRT_8_3340cd  
अक्षीणत्यागहीनस्य विभूतिसमयेप्यभूत् । KRT_8_3341ab  
संस्कारौपयिकं नास्य पर्याप्तं निधने धनम् ॥ KRT_8_3341cd  
कृतज्ञतायां राज्ञोन्यत्पर्याप्तं किमुदीर्यताम् । KRT_8_3342ab  
यो जीवित इवानीतान्संविभेजेनुजीविनः ॥ KRT_8_3342cd  
लोकान्तरातिथिं बिज्जाभिधामुद्दिश्य बल्लभाम् । KRT_8_3343ab  
धन्यस्य बिज्जनामाढ्यविहाराम्भकारिणः[^3343-1] ॥ KRT_8_3343cd  
परलोकं प्रयातस्य निर्माणप्रतिपूरणम्[^3344-1] । KRT_8_3344ab  
स्थितं व्यवस्थितेः कं च विनियोगं चकार सः ॥ युगमम्॥ KRT_8_3344cd  
भूभृद्धार्मिकतावाप्तसुकृतोत्सेकवासवैः । KRT_8_3345ab  
युद्धैकवृत्तिभिरपि प्रवृत्ते पुण्यकर्मणि ॥ KRT_8_3345cd  
विपक्षाणां सुभिक्षेण तुरुष्कविषयाश्रयात्[^3346-1] । KRT_8_3346ab  
जन्मभूमेर्वृत्तये यैः क्रौर्यादन्यन्न शिक्षितम् ॥ KRT_8_3346cd  
येपि[^3347-1] वृत्तिं विरोध्याजिव्यग्रे[^3347-1] सुस्सलभूभुजि । KRT_8_3347ab  
कलहावसरेष्वेव[^3347-1][^3347-1] कश्मीरेषु प्रपेदिरे ॥ KRT_8_3347cd  
गोत्रे तेषां क्षत्रियाणां[^3348-1] जातः कमलियानुजः[^3348-1] । KRT_8_3348ab  
राजबीजी सङ्गियाख्यः[^3348-1] प्रतिष्ठां[^3348-1] स्वाख्ययाकरोत् ॥ KRT_8_3348cd  
वितस्तापुलिने बाणलिङ्गे तेन निवेशिते । KRT_8_3349ab  
जायते स्वर्धुनीरोधःसंप्रसूढविमुक्तधीः ॥ KRT_8_3349cd  
तदीयं च मठं चैव तपोधनविभूषितम् । KRT_8_3350ab  
वृष्ट्वा निवर्तते रुद्रलोकालोकनकौतुकम् ॥ KRT_8_3350cd  
लोटनेन्यप्रतिष्ठानामधन्यद्रविणार्पणे । KRT_8_3351ab  
न तेनाद्यतने काले संरब्धं[^3351-1] शुद्धबुद्धिना ॥ KRT_8_3351cd  
उअदयस्य प्रिया चिन्ताभिधाना कम्पनापतेः । KRT_8_3352ab  
पुलिनोर्वीं वितस्ताया विहारेण व्यभूषयत् ॥ KRT_8_3352cd  
प्रासादपञ्चकव्याजात्तद्विहारस्थितः करः । KRT_8_3353ab  
उदस्त इव धर्मेण प्रोत्तुङ्गाङुलिपञ्चकः ॥ KRT_8_3353cd  
सांधिविग्रहिको मङ्खकाख्योलंकारसोदरः । KRT_8_3354ab  
समठस्याभवत्प्रष्ठः श्रीकण्टस्य प्रतिष्ठया ॥ KRT_8_3354cd  
मठाग्रहारदेवौकोजीर्णोद्धारादिकर्मभिः । KRT_8_3355ab  
अनुजः[^3355-1] सुमना नाम रिल्हणस्यासदत्तुलाम् ॥ KRT_8_3355cd  
भूतेश्वरे मठं कृत्वा त्रिग्राम्यामप्यपाययत्[^3356-1] । KRT_8_3356ab  
तोयं कनकवाहिन्या वितस्तायाश्च यः पितॄन् ॥ KRT_8_3356cd  
प्रदेशे[^3357-1] कश्यपागाराभिधाने नीलभूः सरित् । KRT_8_3357ab  
जीगीषयेव जाह्नव्या यत्र पूर्वीं दिशं गता[^3357-2] ॥ KRT_8_3357cd  
उत्ताराय गवादीनां यः सेतुं तत्र बन्धयन् । KRT_8_3358ab  
निर्ममे निर्मलं कर्म संसारोत्तरणक्षमम् ॥ KRT_8_3358cd  
नगरेपि स्वनामाङ्कवृषाङ्कागारकारिणा । KRT_8_3359ab  
मठो येन कृतोभ्रष्टजटाधरघटाश्रयः ॥ KRT_8_3359cd  
मम्मेश्वरं स सौवर्णामलसारं[^3360-1] चकार यः । KRT_8_3360ab  
सोमतीर्थं तथा तोयोद्यानादुद्योतितान्तिकम्[^3360-2] ॥ KRT_8_3360cd  
अत्र क्षमाभुजो वंशे वंशौन्नत्यधनादिषु । KRT_8_3361ab  
सासूयत्वादमात्यानां[^3361-2] धनप्राणादिहारिणः[^3361-3] ॥ KRT_8_3361cd  
क्रुध्यन्नवासनाध्यासासूयया वासवोपि वा । KRT_8_3362ab  
प्राभ्रंशयद्दिवो देवो[^3362-1] मान्धातारं धराभुजम् ॥ KRT_8_3362cd  
अविप्लुतमतिर्भृत्यान्कृत्यौन्नत्यवतोन्वहम् । KRT_8_3363ab  
दृष्ट्वा धातस्वमाहात्म्यवृद्धिस्तु प्रीयते नृपः ॥ KRT_8_3363cd  
कलशक्ष्मापतेः[^3364-1] प्राज्ञोपज्ञं[^3364-2] भृत्योस्य रिल्हणः । KRT_8_3364ab  
कुर्वन्स्वर्णातपत्राणां प्रतिष्ठां प्रीतिकार्यभूत् ॥ KRT_8_3364cd  

[^3339-1]: Thus A; C वो भवेद्बलेशानां.  

[^3340-1]: Thus R C; A5 भिल्लमल्ला॰.  

[^3340-2]:  

[^3340-2]: Written by A5 on new paper.  

[^3340-3]: Thus A5; C ॰वृत्त्या श्रुत॰.  

[^3340-4]: Emended; A स्वामिहतं.  

[^3340-5]: Thus A; C supplements तादपि.  

[^3343-1]: Doubtful emendation; A ॰नामाख्य॰.  

[^3344-1]: Emended with G (sec. manu); A निर्वाण॰.  

[^3346-1]: Emended with C; A तुरुष्कामिषया॰.  

[^3347-1]:  

[^3347-1]: Written by A5 on new paper.  


[^3348-1]:  

[^3348-1]: Written by A5 on new paper.  

[^3351-1]: Emended; A संरब्धे.  

[^3355-1]: Emended; A अनुज्ञा.  

[^3356-1]: Emended; A त्रिग्राम्यमप्यपातयत्॰; cf. वामेन सिन्धुस्त्रिग्राम्या वितस्ता दक्षिणेन तु v. 97.  

[^3357-1]: Emended; A प्रदेश्य.  

[^3357-2]: These two and the following three verses are written by A5 on new paper.  

[^3360-1]: Emended with C; A5 R ॰मलशारं.  

[^3360-2]: Emended; A5 R ॰द्यानामुद्योति॰.  

[^3361-1]: Doubtful emandation; A क्ष्माभूभुजौ.  

[^3361-2]: Emended; A ॰त्वमामात्यानां.  

[^3361-3]: Emended; ॰धिहारिणः.  

[^3362-1]: Emended with C; A देवीं.  

[^3364-1]: Thus corr. by A1 from ॰पतिः.  

[^3364-2]: Thus A; cf. vii. 528 ffg.  

[page 290]  



स्वर्णपत्त्रं[^3365-1] रुर्रेश्वर्यां शिवयोः समवेतयोः । KRT_8_3365ab  
सदीपारात्रिकामत्रमैत्रीमेति सघण्टिकम् ॥ KRT_8_3365cd  
बन्धोर्हिमाद्रेर्दयितः सुताजामातरौ शिवौ । KRT_8_3366ab  
स्वर्णच्छत्त्रच्छलान्मेरुर्मूर्ध्न्याव्रातुमुपागतः ॥ KRT_8_3366cd  
उद्दिश्य यद्विदधदुद्यममात्मयोनिर्दग्धो मयाङ्गघटनं दयितेन गौर्याः । KRT_8_3367ab  
सिद्धं तदत्र -- -- --1मुमयेति हेमच्छत्त्रच्छलाद्धरदृशश्चलितोग्निरूध्वम् ॥ KRT_8_3367cd  
छत्त्रं तत्र च रिल्हणेन विहितं रौक्मं महद्रुक्मिणीप्रेयोमन्दिरामूर्ध्नि नद्धमधुनादभ्रं परिभ्राजते । KRT_8_3368ab  
क्षैब्येन क्षतजावपानजनुषा नष्टं ततः स्वामिना प्राप्तं चक्रमवेक्षितुं[^3368-1] स्वरुचिरं भास्वानिवाभ्यागतः ॥ KRT_8_3368cd  
तीर्थे मन्मथजित्खगध्वजदृढाजर्योर्जिताचार्यके साधाराभरणं क्रियापरिणति स्वर्णातपत्रं प्रभोः । KRT_8_3369ab  
भात्येकस्य शिखाहिफूत्कृतिवलद्गङ्गाब्जरेणूपगं[^3369-1] केशान्तस्थितमेघपार्श्वगतडित्पिण्डाभमन्यस्य च ॥ KRT_8_3369cd  
सौवर्णद्रुहिणाण्डकर्परपुरे संचूत्रिता छत्त्रकव्याकोशस्य समुद्रकप्रतिकृतौ दीर्घार्घिता --2 घने । KRT_8_3370ab  
सङ्गेनेन्दुकिरीटकैटभरिपुश्यामासितालंक्रिया सद्रत्नाकरयोः पिधानकरणिं स्वर्णातपत्रं गतम् ॥ KRT_8_3370cd  
तं लोहरमहीपालमन्वजायन्त भूभुजः । KRT_8_3371ab  
रड्डादेव्या गुणोदाराश्चत्वारश्चतुराः[^3371-1] सुताः ॥ KRT_8_3371cd  
गुल्हणेनापरादित्यो राघवेणेव लक्ष्मणः । KRT_8_3372ab  
अभिन्नभावः संवृद्धिं वर्तते लोहरे श्रयन् ॥ KRT_8_3372cd  
ललितादित्यदेवेन[^3373-1] जयापीडो हि दारकः । KRT_8_3373ab  
भरतेनेव शत्रुघ्नः पाल्यमानः[^3373-2] प्रवर्तते ॥ KRT_8_3373cd  
पार्थिवाहस्कराच्चारुनमस्काराद्यशस्करः । KRT_8_3374ab  
पञ्चमः[^3374-1] क्षितिभृद्धर्म्यो बालातप इवोदितः ॥ KRT_8_3374cd  
चपलैः शैशवाच्छ्रद्धानुबहवत्वात्समौष्टवैः । KRT_8_3375ab  
लडितैर्ललितादित्यो भित्तीरप्यार्द्रयत्यहो ॥ KRT_8_3375cd  
दत्तरक्षाञ्जनं ताम्राधरं गौरं तदाननम् । KRT_8_3376ab  
सबालातपभृङ्गाङ्कस्वर्णपङ्केरुहायते[^3376-1] ॥ KRT_8_3376cd  
आलापास्तस्य माहात्म्यगर्भा बाल्यास्फुटा[^3377-1] अपि । KRT_8_3377ab  
अमृतार्द्रा इवोच्चारा मथ्यमानस्य वारिधेः ॥ KRT_8_3377cd  
महाभिजनसंजातो राजसूनुः स शैशवे । KRT_8_3378ab  
अभिधत्तेनुभावेन भव्येनागामि जृम्भितम् ॥ KRT_8_3378cd  
अत्यक्तमण्डनशिखण्डिशिखोपि तोयस्पर्शासहाञ्चितकलापिकलापभङ्ग्या । KRT_8_3379ab  
वापीं निपीतसलिलो वलितं प्रयाति चेष्टोक्तभावमहिमा वरवर्णिभावः ॥ KRT_8_3379cd  
चतस्रो मेनिला[^3380-1] राजलक्ष्मीः पद्मश्रिया समम् । KRT_8_3380ab  
संजाताः[^3380-2] कमला चास्य कन्याः सत्कृत्यवृत्तयः ॥ KRT_8_3380cd  
विनोदलीलोद्यानैस्तैर्नित्यकान्तैरपत्यकैः । KRT_8_3381ab  
विद्योतितेनवद्यौ[^3381-1] तौ प्रावृट्पुष्पाकराविव ॥ KRT_8_3381cd  
तीर्थायतनपूतेस्मिन्मण्डलेखण्डितैर्व्ययैः । KRT_8_3382ab  
रड्डादेव्या एव याता भाग्यभावं विभूतयः ॥ KRT_8_3382cd  
कृतानुयात्रा सा दैवयात्रासु[^3383-1] क्षितिपाङ्गना । KRT_8_3383ab  
राजलक्ष्मीरिवाभाति[^3383-2] राजसामन्तमन्त्रिभिः ॥ KRT_8_3383cd  
सतीदेशे तीर्थसार्थास्त्यजन्त्यस्या निमज्जने । KRT_8_3384ab  
स्नानासक्तसतीमूर्तिस्पर्शनौत्सुक्यमञ्जसा ॥ KRT_8_3384cd  
चित्रे कालेत्र यात्रासु द्रष्टुं वृष्ट्युत्तरौ सदा । KRT_8_3385ab  
यत्प्रावृडिव -- --1यं जीमूतैरनुगम्यते ॥ KRT_8_3385cd  

[^3365-1]: Emended; A ॰पत्त्रां.  

[^3367-1]: Thus A; C करुणामुनयेति॰.  

[^3367-2]: The last and the following verse written by A5.  

[^3368-1]: Emended with C; A5 R चक्रमिवे॰.  

[^3369-1]: Thus A; C ॰पमं.  

[^3370-1]: Thus A; C ॰र्धितार्घे घने.  

[^3371-1]: Emended with C; A ॰श्चतुरस्सुताः.  

[^3373-1]: Emended with C; A ललितालित्य॰.  

[^3373-2]: Emended with C; A पालमानः.  

[^3374-1]: The last two and the following verse written by A5 on new paper.  

[^3376-1]: Emended with C; A ॰भुजङ्गाङ्कास्वर्ण॰.  

[^3377-1]: Emended; A बालास्फुटा.  

[^3380-1]: Emended with C; A मैनिला; cf. viii. 3394. 3397.  

[^3380-2]: Emended; A संजाता.  

[^3381-1]: Doubtful emendation; A विद्योतयान्नवद्यौ; C द्योतितावनवद्यौ.  

[^3383-1]: Emended with C; A यात्रास्वक्षि॰.  

[^3383-2]: These two and the first of the following verse are written by A5 on new paper.  

[^3385-1]: Thus A; C supplements तैश्चेयं.  

[page 291]  



सा पार्थिवेषु तीर्थेषु स्नानाय प्रस्थिता[^3386-1] ध्रुवम् । KRT_8_3386ab  
दिव्यैर्वर्षमिषात्तीर्थैः प्रादृश्येत तदीर्ष्यया ॥ KRT_8_3386cd  
अभ्रंलिहान्न च गिरीन्न च कूलंकषा नदी । KRT_8_3387ab  
मृद्वङ्गी दुर्गमा मार्गे तीर्थौत्सुक्येन वेत्त्यसौ ॥ KRT_8_3387cd  
सुबह्वीभिः प्रतिष्ठाभिर्जीर्णोद्धारैश्च धीरया । KRT_8_3388ab  
तया चित्रं चतुरया पङ्गुर्दिद्दा विलङ्घिता ॥ KRT_8_3388cd  
अद्यापि विक्षरत्क्षीरार्णवकान्तिच्छटाच्च्छलात् । KRT_8_3389ab  
यो भातीव सुधासूतिसितश्वेताश्मनिर्गतः ॥ KRT_8_3389cd  
उपमन्योरुदन्याया दारिद्र्योपद्रवापहः । KRT_8_3390ab  
रुद्रो रुद्रेश्वरो नाम्ना श्रीमान्कश्मीरभूषणम् ॥ KRT_8_3390cd  
जगत्सौन्दर्यसारं स सस्वर्णामलसारकः । KRT_8_3391ab  
शान्तावसादप्रासादोद्धारश्च विहितस्तया ॥ KRT_8_3391cd  
सत्त्वानामिव भृत्यानां कोपौर्वविकृते नृपे । KRT_8_3392ab  
उदन्वतीव शरणं[^3392-1] सिन्धुर्हैमवतीव सा[^3392-2] ॥ KRT_8_3392cd  
स्थिरप्रसादे भूपाले निग्रहानुग्रहौ क्षणात् । KRT_8_3393ab  
भूभुजामपि संवृत्तावविच्छिन्नौ तदिच्छया[^3393-1] ॥ KRT_8_3393cd  
सोमपालात्मजो भूभृद्भूपालः प्रापितस्तया । KRT_8_3394ab  
मानिन्या मेनिलादेव्या विवाहेन महार्हताम् ॥ KRT_8_3394cd  
उत्पत्तिभूमिसुलभानुभवो[^3395-1] न भूम्ना कस्याप्यहो व्यभिचरत्यनुभावभावः । KRT_8_3395ab  
तेजस्तमोविलुठनव्रतमुष्णभानोश्छेदं तदुत्थमकरोत्तमसोपि चक्रम् ॥ KRT_8_3395cd  
भुवनाद्भुतसाम्राज्यमार्जने[^3396-1] भूभुजाभवत् । KRT_8_3396ab  
प्रातिभाव्यं दृढं रत्नाक्रान्तसन्मण्डलावनिः ॥ KRT_8_3396cd  
ऊढायां मेनिलादेव्यां परिणेतुरभूदपि । KRT_8_3397ab  
पिता वैमत्यमुत्सृज्य निर्व्याजं राज्यदायकः ॥ KRT_8_3397cd  
राज्ञः प्राजिधरस्याजौ तरसा भूभुजोनुजः । KRT_8_3398ab  
वैरिभिर्निहतस्याग्रे वैरसंशोधनोद्यतः ॥ KRT_8_3398cd  
रड्डां शरणमेत्योच्चमानौत्कट्यो[^3399-1] घटोत्कचः । KRT_8_3399ab  
भेजे राज्यश्रियं प्राप्य चित्रं राज्यश्रियं पराम् ॥ कुलकम्॥ KRT_8_3399cd  
कृतसहायकोमात्यै राज्ञः सप्रज्जिमङ्गदम् । KRT_8_3400ab  
राज्यात्प्राभ्रंशयद्भ्रातृद्रुहं[^3400-1] पञ्चवटं[^3400-2] नृपम् ॥ KRT_8_3400cd  
अलङ्घयत्तत्प्रभावात्स्फारदानाम्बुनिर्भरात् । KRT_8_3401ab  
सरितं खड्गवल्लीं च कृष्णां[^3401-1] विद्वेषिगोचराम् ॥ KRT_8_3401cd  
द्वितीयस्योरशाभर्तुरकीर्तिं निजयासृजत्[^3402-1] । KRT_8_3402ab  
देवप्रभावाद्योधाग्रमत्युग्रपुरमग्रहीत् ॥ KRT_8_3402cd  
शीतोष्णवारणशशिद्योतकल्लोलितास्ततः । KRT_8_3403ab  
बहवो वाहिनीनाथाः प्रथामित्थं प्रपेदिरे ॥ KRT_8_3403cd  
समाद्वाविंशती राज्यावाप्तेः प्राग्भूभुजो गता । KRT_8_3404ab  
तावत्येवाप्तराज्यस्य पञ्चविंशतिवत्सरे[^3404-1] ॥ KRT_8_3404cd  
इयद्दृष्टमनन्यत्र प्रजापुण्यैर्महीभुजः । KRT_8_3405ab  
परिपाकमनोज्ञत्वं स्थेयाः कल्पातिगाः समाः ॥ KRT_8_3405cd  
अम्भोपि प्रवहत्स्वभावशनैराश्यानमश्मायते ग्रावाम्भः[^3406-1] स्रवति द्रवत्वमुदितोद्रेकेषु चावेयुषः । KRT_8_3406ab  
कालस्यास्खलितप्रभावरबह्सं भाति प्रभुत्वेद्भुते कस्यामुत्र विधातृशक्तिघटिते मार्गे निसर्गः स्थिरः ॥ KRT_8_3406cd  
प्रयाते त्र्यधिकेप्यर्धसमाषट्कशते कलेः । KRT_8_3407ab  
कश्मीरेष्वास्त गोनन्दः पार्थानां सेवया नृपः ॥ KRT_8_3407cd  
सूनुर्दामोदरोस्याथ[^3408-1] तस्य पत्नी यशोमती[^3408-2] । KRT_8_3408ab  
गोनन्दोन्यस्तत्सुतोपि ततोतीत्य महीपतीन्[^3408-3] ॥ KRT_8_3408cd  
पञ्चत्रिंशतमज्ञातानुग्रहाभिजनाभिधाम् । KRT_8_3409ab  
राजाभवल्लवो[^3409-1] नाम सूनुस्तस्य कुशस्ततः ॥ KRT_8_3409cd  

[^3386-1]: Emended; A प्रस्थितं.  

[^3392-1]: Emended with C; A सरणं.  

[^3392-2]: The last and the following two verses written by A5 on new paper.  

[^3393-1]: Emended; A ॰मार्जनो.  

[^3392-1]: Emended; A ॰त्योच्चं मानोत्क॰.  

[^3400-1]: Emended; A राज्यं प्रा॰.  

[^3400-2]: Doubtful emendation; A ॰बटो.  

[^3401-1]: The last and following verse written by A5 on new paper.  

[^3402-1]: Doubtful emendation of G (sec. manu); A ॰कीर्तिर्निज॰.  

[^3404-1]: Emended with C; A ॰विंशतु व॰.  

[^3406-1]: Emended with C; A ग्रावोम्भः.  

3408  

--1) Emended with C; A दामोदरस्याथ.  

--2) Comp. यशोवर्ती i. 70.  

--3) Emended with C; A ॰पती.  

[^3409-1]: Emended with C; A राजा वल्लभको; cf. अथाभवल्लवो नाम i. 84.  

[page 292]  



द्वौ खगेन्द्रसुरेन्द्रख्यौ पुत्रपौत्रावमुष्य[^3410-1] तु । KRT_8_3410ab  
गोधरोथान्यकुलजः सुवर्णाख्यस्तदात्मजः[^3410-2] ॥ KRT_8_3410cd  
तज्जन्मा जनकोप्यासीत्सूनुः शच्याः शचीनरः । KRT_8_3411ab  
अथाशोकोभवद्भूभृद्राज्ञोस्य प्रतितृव्यजः ॥ KRT_8_3411cd  
तज्जो जलौकाः संदिग्धवंशो[^3412-1] दामोदरस्ततः । KRT_8_3412ab  
तुल्यं त्रयोथ हुष्काद्यास्तुरुष्काभिजनोद्भवाः ॥ KRT_8_3412cd  
अभिमन्युस्तृतीयोथ गोनन्दोस्य विभीषणः । KRT_8_3413ab  
राजेन्द्रजिद्रावणश्च -- --द्यः क्रमशोभवत्[^3413-1] ॥ KRT_8_3413cd  
अन्यो विभीषणः[^3414-1] सिद्ध उत्पलाक्षश्च[^3414-2] तदनु[^3414-3] । KRT_8_3414ab  
पश्चात्ततो हिरण्याक्षहिरण्यकुलयोरभूत्[^3414-4] ॥ KRT_8_3414cd  
राजा वसुकुलस्तस्य सूनुः ख्यातिस्त्रिकोटिहा[^3415-1] । KRT_8_3415ab  
क्षितिनन्दो बकात्तज्जाद्वसुनन्दस्तदात्मजः[^3415-2] ॥ KRT_8_3415cd  
नरोन्योक्षस्ततस्तस्माद्गोप्ता गोकर्णको नृपात् । KRT_8_3416ab  
तस्मान्नरेन्द्रादित्योभूत्सूनुरन्धयुधिष्ठिरः ॥ KRT_8_3416cd  
तस्य प्राभ्रंशितो भृत्यैरन्याभिजनसंभवः । KRT_8_3417ab  
भूपः प्रतापादित्योभूज्जलौकोपि तदात्मजः ॥ KRT_8_3417cd  
तुञ्ञीने[^3418-1] निःसुते तज्जे विजयोन्यकुलोद्भवः । KRT_8_3418ab  
जयेन्द्रेस्य सुतेपुत्रे[^3418-2] सचिवः संधिमानभूत् ॥ KRT_8_3418cd  
युधिष्ठिरस्य पौत्रेण भूपादित्यात्मजन्मना[^3419-1] । KRT_8_3419ab  
श्रीमेघवाहनेनाथ गौनन्देभ्युदितं[^3419-2] कुले[^3419-3] ॥ KRT_8_3419cd  
................................................... । KRT_8_XXXXab  
................................................... ॥ KRT_8_XXXX0cd  
ततः प्रवरसेनोन्यस्तोरमाणात्मजः[^3420-1] क्षितिम् । KRT_8_3420ab  
लेभे हिरण्यभ्रातृव्यस्तस्य पुत्रो युधिष्ठिरः[^3420-2] ॥ KRT_8_3420cd  
ततो नरेन्द्रादित्यश्च रणादित्यश्च भूपतिः । KRT_8_3421ab  
क्रमादभूतां तत्पुत्रो विक्रमादित्यभूपतिः[^3421-1] ॥ KRT_8_3421cd  
बालादित्यश्चोदभवद्रणादित्यस्य[^3422-1][^3422-2] नन्दनः । KRT_8_3422ab  
बालादित्यस्य जामाता ततो दुर्लभवर्धनः ॥ KRT_8_3422cd  
सूनुर्दुर्लभकस्तस्य चन्द्रापीडोभवत्ततः । KRT_8_3423ab  
तारापीडोनुजन्मा च मुक्तापीडोस्य[^3423-1] चानुजः ॥ KRT_8_3423cd  
भूपावास्तां कुवलयापीडो द्वैमातुरोस्य च । KRT_8_3424ab  
वज्रादित्यः सुतो राज्ञो मुक्तापीडस्य तत्सुतौ ॥ KRT_8_3424cd  
पृथिव्यापीडसंग्रामापीडावनु नृपोभवत् । KRT_8_3425ab  
जयापीडोस्य मन्त्री च जज्जः[^3425-1] पुत्रावपि क्रमात् ॥ KRT_8_3425cd  
ललितापीडसंग्रामापीडौ[^3426-1] ज्येष्ठात्मजस्ततः । KRT_8_3426ab  
श्रीचिप्पटजयापीडः कल्यपाल्युद्भवोभवत् ॥ KRT_8_3426cd  
अभिचारेण तं हत्वा सांमत्यादितरेतरम्[^3427-1] । KRT_8_3427ab  
उत्पलाद्यैरसंप्राप्तराज्यैस्तन्मातुलैः कृतः ॥ KRT_8_3427cd  
भ्रातुः पुत्रोजितापीडो जयापीडस्य तत्पदे । KRT_8_3428ab  
अनङ्गापीडनामा च संग्रामापीडजस्ततः ॥ KRT_8_3428cd  
तमुत्पाट्योत्पलापीडोस्याजितापीडनन्दनः । KRT_8_3429ab  
अवन्तिवर्मा शूरेण[^3429-1] तं निवार्याथ मन्त्रिणा ॥ KRT_8_3429cd  

[^3410-1]: The last three and the following verse are no longer founf in A as the upper portion of fol. 327 has broken off; the text is given from R G.  

[^3410-2]: Emended with C; R G (prima manu) सुiवर्णाकृत्तदा॰; cf. i. 97.  

[^3412-1]: Emended; R C ॰वंशे; the upper strokes of the latters are not legible in A.  

[^3413-1]: Thus A; C पितापुत्री क्रमान्नृपौ.  

[^3414-1]: Here the name of Nara is omitted.  

[^3414-2]: Emended; A उत्पलाख्यश्च.  

[^3414-3]: Thus A; doubtful.  

[^3414-4]: Emended; A हिरण्याख्येहिरण्यकुशयोर॰.  

[^3415-1]: C inserts here two श्रीमिहिरकुलो राजा बकाख्यस्तदनन्तरं.  

[^3415-2]: Emended; A क्षितिनन्दो बलात्मजाद्वसु॰.  

[^3418-1]: Emended; A तुञ्जने; cf. ii.11.  

[^3418-2]: Emended; A जयेन्द्रस्य -- -- पुत्रे; C जयेन्द्रत्तत्सुतोऽपुत्रः.  

[^3419-1]: Thus A; but compare ii. 145.11g.  

[^3419-2]: Emended with C; A गोनन्दाभ्युदितं.  

[^3419-3]: After this verse(: inserts the following: ततः प्रवरसेनोभूद्भूपः काश्मीरमण्डले ॥ तत्सूनुश्च हिरण्योऽभूत् पालयन् क्षितिमण्डलं । मातृगुप्तो ऽभवदत्तराज्यस्तेन शकारिणा ॥. One verse containing the names of I., and appears to have been omitted here by A.  

[^3420-1]: The remaining portion of this verse, the followiong verse and the first of verse 3422 are no longer found in A, as the upper portion of fol. 327 has broken off; the text is given from R G.  

[^3420-2]: Thus C; R पुत्रो -- धिष्ठिरात्, corr. sec. manu as above; G पुत्राद्युधिष्ठिरात्.  

[^3421-1]: Thus C R; G तद्वच्च विक्रमादित्य उर्वरीम्.  

[^3422-1]: Thus C R; G ॰त्यश्चोदवहद्रणा॰.  

[^3422-2]: Emended with R G; A ॰दित्यश्च नं॰.  

[^3423-1]: Thus C; R G ॰पीडस्य; in A three aksharas after मुक्ता have become illegible.  

[^3425-1]: Emended with C; A जज्जपुत्रावपि.  

[^3426-1]: Emended with C; A ॰पीडज्येष्ठा॰.  

[^3427-1]: Emended with C; A सम्मत्या॰.  

[^3429-1]: Here ends the text of A at the foot of fol. 327 rev., the last of the MS. being lost. The text of the remaining verses is given from R G.  

[page 293]  



नप्तोपलस्य विदधे साम्राज्ये सुखवर्मजः । KRT_8_3430ab  
शूरः शंकरवर्मा स गोपालस्तस्य चात्मजः[^3430-1] ॥ KRT_8_3430cd  
रथ्यागृहीतः प्राभूच्च तद्भ्राता संकटाभिधः । KRT_8_3431ab  
सुगन्धाख्यः तयोर्माता तां विनाश्याथ[^3431-1] भूभुजम् ॥ KRT_8_3431cd  
शूरवर्मप्रणप्तारं पार्थं तन्त्रिपदातयः । KRT_8_3432ab  
चक्रुर्निर्जितवर्माणं ततस्तस्य[^3432-1] च तत्क्रमात् ॥ KRT_8_3432cd  
चक्रवर्मा शूरवर्मा चेति निर्जितवर्मजः । KRT_8_3433ab  
विहिता[^3433-1] बहुशो राज्ये तस्तम्भे[^3433-2] शंभुवर्धनः ॥ KRT_8_3433cd  
तदन्तरे लब्धराज्ये मन्त्री व्यापाद्य तं नृपम् । KRT_8_3434ab  
चक्रवर्मण्यतीतेथ पापी पार्थात्मजः क्रमात् ॥ KRT_8_3434cd  
उन्मत्तावन्तिवर्मासीत्तत्पुत्रे शूरवर्मणि । KRT_8_3435ab  
राज्याद्भ्रष्टे द्विजैश्चक्रे राज्ये मन्त्री यशस्करः ॥ KRT_8_3435cd  
प्रपितृव्यात्मजस्तस्य वर्णटस्तनयोनु तम् । KRT_8_3436ab  
राज्ये वक्राङ्घिसंग्रामस्तस्थौ निष्पाट्य तं ततः ॥ KRT_8_3436cd  
अनात्यः पर्वगुप्ताख्यो राज्यं द्रोहेण लब्धवान् । KRT_8_3437ab  
क्षेमगुप्तः[^3437-1] सुतोस्यासीदभिमन्यौ तदात्मजे ॥ KRT_8_3437cd  
शान्ते मात्रा पाल्यमाने नन्दिगुप्ते च तत्सुते । KRT_8_3438ab  
ततस्त्रिभुवने भीमगुप्ते च क्रूरचेष्टया ॥ KRT_8_3438cd  
पौत्रे तयैव निहते[^3439-1] स्वयं दिद्दाख्यया कृतम् । KRT_8_3439ab  
राज्यं[^3439-2] संग्रामराजोपि भ्रातृव्योन्ते नृपः कृतः ॥ KRT_8_3439cd  
हरिराजानन्तदेवावास्तां तस्यात्मजौ ततः । KRT_8_3440ab  
कलशोनन्ततनयः क्रमाद्भूपौ तदात्मजौ ॥ KRT_8_3440cd  
उभावुत्कर्षहर्षाख्यावपि निष्पाट्य भूपतिम् । KRT_8_3441ab  
हर्षदेवं तमुद्दामक्रमाद्भूपौ तदात्मजौ ॥ KRT_8_3441cd  
भ्रातुः पुत्रस्य दिद्दाया जस्सराजस्य नप्तृतः । KRT_8_3442ab  
मल्लाभिधानादुद्भूतो भूपतामुच्चलोभजत् ॥ KRT_8_3442cb  
द्रोहेण तं हतवतां भृत्यानामग्रतस्ततः । KRT_8_3443ab  
शङ्खराजान्यनामाभूद्रड्डाख्यः क्षणिको नृपः ॥ KRT_8_3443cb  
गर्गेण निहते तस्मिन्सल्हो[^3444-1] द्वैमातुरोप्यभूत् । KRT_8_3444ab  
तस्योच्चलमहीभर्तुर्भ्राता निर्वध्य तं बली ॥ KRT_8_3444cb  
सुस्सलाख्योग्रहीद्राज्यं माल्लिरुच्चलसोदरः । KRT_8_3445ab  
विरक्तैः पाटिते तस्मिन्राज्याद्भृत्यैर्नृपः कृतः ॥ KRT_8_3445cb  
षण्मासान्हर्षभूभर्तृनप्ता भिक्षाचराभिधः । KRT_8_3446ab  
पुनर्निर्वास्य तं प्राप्तराज्ये सुस्सलभूभृति ॥ KRT_8_3446cb  
क्रमाल्लवन्यैर्विश्वस्तैर्द्वैराज्येजिते हते । KRT_8_3447ab  
लवन्यान्निखिलांस्तं च[^3447-1] हत्वा भिक्षाचरं नृपम् ॥ KRT_8_3447cb  
सुतः सुस्सलभूभर्तुः संप्रत्यप्रतिमक्षमः । KRT_8_3448ab  
नन्दयन्मेदिनीमास्ते जयसिंहो महीपतिः ॥ KRT_8_3448cb  
गोदावरी सरिदिवोत्तुमुलैस्तरङ्गैर्वक्त्रैः स्फुटं सपदि सप्तभिरापतन्ती । KRT_8_3449ab  
श्रीकान्तिराजविपुलाभिजनाब्धिमध्यं[^3449-1] विश्रान्तये विशति राजतरङ्गिणीयम् ॥ KRT_8_3449cb  


इति श्रीमहाकविश्रीकल्हणकृतायां राजतरङ्गिण्यामष्टमस्तरङ्गः[^col-1] ॥ समाप्तोयं राजतरङ्गिनी कृतिः श्रीमहामात्यचप्पकप्रभुसूनोर्महाकवेः कल्हणस्य ॥  

[^3430-1]: The last two are found in the above form in C; in R G they are added sec. manu, being probably copied from C.  

[^3431-1]: Emended with C; R G निनाश्य॰.  

[^3432-1]: Thus R G; cf. v. 287 ffg; C ततः पाथस्ततः क्रमात्.  

[^3433-1]: These two and the first half of the following verse are omitted in C.  

[^3433-2]: Thus R; G -- -- म्भे.  

[^3437-1]: Thus C R (sec. manu); G R (prima manu) सोमगुप्तः.  

[^3439-1]: Emended; R G CX निहिते.  

[^3439-2]: Emended; R G राज्ये; C कृते । राज्ये.  

[^3444-1]: Emended; R G C मल्लो; R (sec. manu) सल्लो.  

[^3447-1]: Thus R; G ॰लांस्ते च; C ॰लांस्तांश्च.  

[^3449-1]: Emended; R G C श्रीकान्त॰; comp. vii. 1285.  

[^col-1]:  

[^col-1]: This part of the Colophon in not founf in G.  

[page 294]  


