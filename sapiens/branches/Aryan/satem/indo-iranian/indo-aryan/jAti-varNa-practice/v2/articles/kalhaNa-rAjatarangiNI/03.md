+++
title = "०३"

+++
॥ तृतीयस्तरङ्गः ॥  

भुञ्जेभाजिनमस्य[^0001-1] कुम्भकुहरे मुक्ताः कुचाग्रोचिताः किं भालज्वलनेन कज्जलमतः स्वीकार्यमक्ष्णोः कृते । KRT_3_0001ab  
संधाने वपुरर्धयोः प्रतिवदन्नेवं निषेधेप्यहेः कर्तव्ये प्रिययोत्तरानुसरणोद्युक्तो हरः पातु वः ॥ KRT_3_0001cd  
अथोल्लसत्पृथुश्लाघमानिन्युर्मेघवाहनम् । KRT_3_0002ab  
गान्धारविषयं गत्वा सचिवाधिष्ठिताः प्रजाः ॥ KRT_3_0002cd  
रक्तप्रजस्य भूभर्तुः पश्चाल्लोकानुरञ्जनम् । KRT_3_0003ab  
तस्याज्ञायि जनैर्धौतक्षौमक्षालनसंनिभम् ॥ KRT_3_0003cd  
स पुनर्बोधिसत्त्वानामपि सत्त्वानुकम्पिनाम् । KRT_3_0004ab  
चर्यामुदात्तचरितैरत्यशेत महाशयः ॥ KRT_3_0004cd  
तस्याभिषेक एवाज्ञां धारयन्तोधिकारिणः । KRT_3_0005ab  
सर्वतोमारमर्यादापटहानुदघोषयन्[^0005-1] ॥ KRT_3_0005cd  
कल्याणिना प्राणिवधे तेन राष्ट्रान्निवारिते । KRT_3_0006ab  
निष्पापां प्रापिता वृत्तिं स्वकोशात्सौनिकादयः ॥ KRT_3_0006cd  
तस्य राज्ये जिनस्येव मारविद्वेषिणः प्रभोः । KRT_3_0007ab  
क्रतौ घृतपशुः पिष्टपशुर्भूतबलावभूत् ॥ KRT_3_0007cd  
स मेघवननामानमग्रहारं विनिर्ममे । KRT_3_0008ab  
मयुष्टग्रामकृत्पुण्यज्येष्टं[^0008-1] मेघमठं तदा[^0008-3] ॥ KRT_3_0008cd  
भोगाय देश्यभिक्षूणां[^0009-1] वल्लभास्यामृतप्रभा । KRT_3_0009ab  
विहारमुच्चैरमृतभवनाख्यमकारयत् ॥ KRT_3_0009cd  
देशैकदेशाल्लोर्नाम्नः[^0010-1] प्राप्तस्तस्याः पितुर्गुरुः । KRT_3_0010ab  
स्तुन्पा[^0010-3] तद्भाषया प्रोक्तो लोस्तोन्पास्तूपकार्यकृत् ॥ KRT_3_0010cd  
चक्रे नडवने राज्ञो यूकदेव्यभिधा[^0011-1] वधूः । KRT_3_0011ab  
विहारमद्भुताकारं सपत्नीस्पर्धयोद्यता ॥ KRT_3_0011cd  
अर्धे यद्भिक्षवः शिक्षाचारास्तवार्पितास्तया । KRT_3_0012ab  
अर्धे गार्हस्थ्यगर्ह्याश्च सस्त्रीपुत्रपशुस्त्रियः ॥ KRT_3_0012cd  
अथेन्द्रदेवीभवनमिन्द्रद्र्व्यभिधा व्यधात् । KRT_3_0013ab  
विहारं सचतुःशालं स्तूपं भूपप्रियापरा ॥ KRT_3_0013cd  
अन्याभिः स्वादनासम्माप्रमुखाभिर्निजाख्यया । KRT_3_0014ab  
देवीभिस्तस्य महिता विहारा बहवः कृताः ॥ KRT_3_0014cd  
अर्वाक्कालोद्भवस्यापि राज्यकालोस्य भूपतेः । KRT_3_0015ab  
न्यक्कृतादिनृपोदन्तैर्वृत्तान्तैरद्भुतोभवत् ॥ KRT_3_0015cd  
स बहिर्विहरञ्जातु भूभृद्भीतैरुदीरितम् । KRT_3_0016ab  
चौरश्रौरोयमित्यारादशृणोत्क्रन्दितध्वनिम् ॥ KRT_3_0016cd  
कः कोत्र बध्यतां चौर इत्युक्ते तेन सक्रुधा । KRT_3_0017ab  
शशामाक्नदितध्वानो नच चौरो व्यभाव्यत ॥ KRT_3_0017cd  
पुनर्द्वित्रैर्दिनैस्तस्य निर्गतस्याग्रतस्त्रतः । KRT_3_0018ab  
अभवन्नभयार्थिन्यो द्वित्रा दिव्यप्रभाः स्त्रियः ॥ KRT_3_0018cd  
ताः संश्रुतेप्सितास्तेन रुद्धाश्वेन कृपालुना । KRT_3_0019ab  
अभ्यभावन्त सीमन्तपुञ्जिताaञ्जलयो वचः ॥ KRT_3_0019cd  
देव दिव्यप्रभावेण भुवने भवता धत्ते । KRT_3_0020ab  
अपरस्माद्भयं जातु कस्य स्यात्करुणानिधे ॥ KRT_3_0020cd  
तदानीं दिव्यप्रभावेण भुवने भवता धृते । KRT_3_0021ab  
अकाण्डकरकापातशङ्किभिः कार्यकैर्मृषा ॥ KRT_3_0021cd  
पक्वशालिवनस्हीतिरक्षाक्षुभितमानसैः[^0022-1] । KRT_3_0022ab  
नागास्त्वत्कोपसंरम्भभूमितां[^0022-2] गमिताः प्रभो ॥ KRT_3_0022cd  

[^0001-1]: A2 gloss इभस्य.  

[^0005-1]: A3 gloss अमारः अहिंसा.  

[^0008-1]: A3 ॰ज्येष्ठो.  

[^0008-2]: A3 तथा.  

[^0009-1]: Thus A3; A1 चैष्य॰.  

[^0010-1]: Thus A1; corr. by later hand into देश्यैक॰.  

[^0010-2]: A2 स्तुम्पा.  

[^0011-1]: A3 यूख॰.  

[^0014-1]: A3 gloss नृपस्त्रीभिः.  

[^0022-1]: A2 ॰स्फाति॰.  

[^0022-2]: A3 भूमिं ते.  

[page 24]  



तेस्माकं पतयश्चौरश्चौर इत्यार्तभाषितम् । KRT_3_0023ab  
श्रुत्वा देवेन बध्यन्तामित्यवादि यदा क्रुधा ॥ KRT_3_0023cd  
तदा त्वदाज्ञामात्रेण न्यपतन्पाशवेष्टिताः । KRT_3_0024ab  
प्रसादः क्रियतां तेषामस्मत्करुणयाधुना ॥ चक्कलकम् ॥ KRT_3_0024cd  
तदाकर्ण्यावदद्राजा प्रसादविशदाननः । KRT_3_0025ab  
सर्वे ते बन्धनान्नागास्त्यज्यन्तामिति सस्मितः ॥ KRT_3_0025cd  
तथा तस्याज्ञया राज्ञो नागा विधुतबन्धनाः । KRT_3_0026ab  
प्रणम्य चरणौ तूर्णं प्रययुः सपरिग्रहाः ॥ KRT_3_0026cd  
अथ ग्राहयुतुं भूपानाज्ञां हिंसानिवृत्तये । KRT_3_0027ab  
स दिग्जयाय निर्व्याजधर्मचर्यो विनिर्ययौ ॥ KRT_3_0027cd  
अभूदभीतजनतावेक्षणश्लाघ्यविक्रमः । KRT_3_0028ab  
स्पृहणीयो जनस्यापि तदीयविजयोद्यमः ॥ KRT_3_0028cd  
प्रभावविजितान्कृत्वा सोहिंसादीक्षितान्नृपान् । KRT_3_0029ab  
अर्णसां पत्युरभ्यर्णमवापावर्णवर्जितः ॥ KRT_3_0029cd  
तत्र तालीवनच्छायासुखविश्रान्तासैनिकः[^0030-1] । KRT_3_0030ab  
युक्तिं द्वीपान्तराक्रान्तौ क्षणमन्तर्व्यचिन्तयत् ॥ KRT_3_0030cd  
अथ वेलावनोपान्तात्तेनार्ताक्रन्दितध्वनिः । KRT_3_0031ab  
मेघवाहनराज्येपि हतोहमिति शुरुवे ॥ KRT_3_0031cd  
तप्तायःशङ्कुनेवान्तर्ब्रणितः स द्रुतं ततः । KRT_3_0032ab  
संचारिनातपत्रेण सत्रा तां वसुधामगात् ॥ KRT_3_0032cd  
अपश्यदथ केनापि चण्डिकायतनाग्रतः । KRT_3_0033ab  
नरं शबरसेनान्या[^0033-1] हन्यमानम् अधोमुखम् ॥ KRT_3_0033cd  
अनात्मज्ञ धिगेतत्ते कुकर्मेति महीभुजा । KRT_3_0034ab  
तर्जितः स भयादेवं शबरस्तं व्यजिज्ञपत् ॥ KRT_3_0034cd  
शिशुर्मुमूर्षुर्मे राजन्नयं रोगार्दितः सुतः । KRT_3_0035ab  
कर्मैतद्दैवतैरुक्तमस्य श्रेयोलवावहम् ॥ KRT_3_0035cd  
उपहारनिरोधेन सद्य एव[^0036-1] विपद्यते । KRT_3_0036ab  
बन्धुवर्गमशेषं च विद्ध्येतज्जीवजीवितम् ॥ KRT_3_0036cd  
अरण्यगहनाल्लब्धमनाथं देव रक्षसि । KRT_3_0037ab  
बहुलोकाश्रयं बालं कथमेतमुपेक्षसे ॥ KRT_3_0037cd  
अथाभ्यधान्महात्मा स वचोभिः शबरस्य तैः । KRT_3_0038ab  
वध्यस्य दृष्टिपातैश्च विक्लवैर्विवशीकृतः ॥ KRT_3_0038cd  
किरात कातरो मा भूः स्वयम् संरक्ष्यते मया । KRT_3_0039ab  
बहुबन्धुस्तव सुतो बध्योप्ययमबान्धवः ॥ KRT_3_0039cd  
उपहारीकरोम्येष चण्डिकायै स्वविग्रहम् । KRT_3_0040ab  
मयि प्रहर निःशङ्कं जीवत्वेतज्जनद्वयम् ॥ KRT_3_0040cd  
तदद्भुतमहासत्त्वचित्तोदात्तत्वविस्मितः । KRT_3_0041ab  
उन्मिषद्रोमहर्षस्तं ततः स शबरोभ्यधात् ॥ KRT_3_0041cd  
अतिकारुण्यमिषतस्तवायं पृथिवीपते । KRT_3_0042ab  
कश्चिन्मतिविपर्यासप्रकारो हृदि रोहति ॥ KRT_3_0042cd  
त्रैलोक्यजीवितेनापि यो रक्ष्यो हेलयैव तम् । KRT_3_0043ab  
पृथिवीभोगसुभगं कथं कायमुपेक्षसे ॥ KRT_3_0043cd  
न मानं न यशो नार्थान्न दारान्न च बान्धवान् । KRT_3_0044ab  
न धर्मं न सुतान्भूपा रक्षन्ति प्राणतृष्णया ॥ KRT_3_0044cd  
तत्प्रसीद प्रजानाथ मा वध्येस्मिन्कृत्पां कृथाः । KRT_3_0045ab  
शिशुश्चैष प्रजाश्चैता जीवन्तु त्वयि जीवति ॥ KRT_3_0045cd  
उपाजिहीर्षुरात्मानं दन्तद्योतार्घडम्बरैः । KRT_3_0046ab  
अर्चयन्निव चामुण्डामथोवाच स पार्थिवः ॥ KRT_3_0046cd  
सदाचारसुधास्वादे के भवन्तो वनौकसः । KRT_3_0047ab  
जाह्नवीमज्जनप्रीतिं न जानन्ति मरुस्थिताः ॥ KRT_3_0047cd  
ध्रुवापायेन कायेन क्रीणतः कीर्तिमव्ययाम् । KRT_3_0048ab  
ममाभीष्टं[^0048-1] प्रमार्ष्टुं ते मूढ रूढोयमाग्रहः ॥ KRT_3_0048cd  
मा वोचः किंचिदपरं प्रहर्तुं चेद्घृणा तव । KRT_3_0049ab  
न किं निजः कृपाणो मे शक्तह् प्रक्रान्तसिद्धये ॥ KRT_3_0049cd  
इत्युक्त्वा स स्वयं देहमुपहर्तुम् समुद्यतः । KRT_3_0050ab  
खण्डनाय स्वमुण्डस्य विकोशं शस्त्रमादधे ॥ KRT_3_0050cd  
ततः प्रहर्तुकामस्य तस्य द्युकुसुमैः शिरः । KRT_3_0051ab  
करश्च दिव्यवपुषा रुद्धः केनाप्यजायत ॥ KRT_3_0051cd  

[^0030-1]: Thus corr. by later hand from A1 ॰कैः.  

[^0033-1]: A R G here and elsewhere शवर॰.  

[^0036-1]: A3 एष.  

[^0048-1]: Thus corr. by later hand drom A1 ॰भीष्टां.  

[page 25]  



अथापश्यत्तथाभूतः किंचिद्दिव्याकृतिं पुरः । KRT_3_0052ab  
न चण्डिकां न तं वध्यं न किरातं न दारकम् ॥ KRT_3_0052cd  
स तं दिव्यस्तदावादीन्मां त्वम् सत्त्ववशीकृतम् । KRT_3_0053ab  
विद्धि मध्यमलोकेन्दो वरुणं करुणानिधे ॥ KRT_3_0053cd  
यदेतत्त्वामुपास्तेद्य छत्त्रं तन्मत्पुरात्पुरा । KRT_3_0054ab  
महाबलोहरद्भौमः पुराणश्वशुरस्तव ॥ KRT_3_0054cd  
रसातलैकतिलकं माहात्म्यवदिदम् विना । KRT_3_0055ab  
उपद्रवाः प्राणहराः पौराणां नः पदे पदे ॥ KRT_3_0055cd  
तदिदं प्राप्तुकामेन त्वदौदार्यं परीक्षितुम् । KRT_3_0056ab  
कारुण्यमय माथेयं निरमायि मयेदृशी ॥ KRT_3_0056cd  
त्वदादिर्यो व्यधाज्जन्तून्व्यसून्वसुकुलात्मजः[^0057-1] । KRT_3_0057ab  
प्रायश्चित्तमभारेण चरसीव तदेनसः[^0057-1] ॥ KRT_3_0057cd  
भयस्पृहाजनकयोर्धरणीधारणोचिते[^0058-1] । KRT_3_0058ab  
शेषदेहे विषोद्गारफणारत्नौघयोरिव ॥ KRT_3_0058cd  
तमःप्रकाशावहयोस्तेजःक्रान्तदिगन्तरे । KRT_3_0059ab  
उषर्बुधे धूमज्वालापल्लवयोरिव ॥ KRT_3_0059cd  
क्लमाप्यायक्रियाभाजो रुद्धतेजस्विमण्डले । KRT_3_0060ab  
प्रावृट्पयोदच्छन्नेह्नि संतापासारयोरिव ॥ KRT_3_0060cd  
द्वयोरालोकितं चित्रं जन्मैकस्मिन्महाकुले । KRT_3_0061ab  
तस्य त्रिकोटिहन्तुश्च तत्राहिंसस्य च प्रभोः ॥ चक्कलकम्॥ KRT_3_0061cd  
नम्रः सम्राडथैवम् स वदतो यादसाम् प्रभोः । KRT_3_0062ab  
चकार पूजां स्तोत्रेण छत्त्रेण च कृताञ्जलिः ॥ KRT_3_0062cd  
तं च स प्रतिगृह्णन्तं प्रणयादुष्णवारणम् । KRT_3_0063ab  
जगाद गुणिनामग्न्यो वरुणं धरणीधरः ॥ KRT_3_0063cd  
कल्पद्रुमाश्च सन्तश्च नार्हन्ति समशीर्षिकाम् । KRT_3_0064ab  
अर्थिनां प्रार्थिताः पूर्वे फलन्त्यन्ये स्वयं यतः ॥ KRT_3_0064cd  
अवालम्बिष्यत छत्त्रं कथं नः पुण्यपण्यताम् । KRT_3_0065ab  
तत्प्रार्थयिष्यत[^0065-1] न चेदार्तोपकृतये भवान् ॥ KRT_3_0065cd  
वदान्यः[^0066-1] संविभाग्येभ्यः[^0066-2] पूर्णं कुर्यादनुग्रहम् । KRT_3_0066ab  
छाययाप्याययन्दद्यात्फलान्यपि[^0066-3] महीरुहः ॥ KRT_3_0066cd  
तदेवं[^0067-1] विहितोदात्तसंविभागाभिचोदितः । KRT_3_0067ab  
जनोयं भ्गवन्किंचिद्वरम् प्रार्थयते परम् ॥ KRT_3_0067cd  
वशीकृतेयम् पृथिवी कृत्स्ना भवदनुग्रहात् । KRT_3_0068ab  
जेतुम् द्वीपान्कथ्यतां तु युक्तिह् पाथोधिलङ्घने ॥ KRT_3_0068cd  
इत्यर्थ्यमानोकथयद्भूमिपालं जलेश्वरः । KRT_3_0069ab  
तितीर्षौ भवति स्तम्भं नीयतेम्भो भयाम्बुधेः ॥ KRT_3_0069cd  
ततो महान्प्रससदोयमित्युक्ते पृथिवीभुजा । KRT_3_0070ab  
तिरोबभूव भगवान्वरुणः सोष्णवारणः ॥ KRT_3_0070cd  
अन्येद्युर्विस्मयस्मेरैर्बलैः सीमन्तयञ्जलम् । KRT_3_0071ab  
प्रभावस्तम्भितक्षोभं[^0071-1] प्रोत्ततार स वारिधिम् ॥ KRT_3_0071cd  
गुणरत्नाaकरः शैलं स रत्नाकरशेखरम् । KRT_3_0072ab  
नानारत्नाकरं सैन्यैरारुरोहाथ रोहणम् ॥ KRT_3_0072cd  
तत्र तालीतरुवनच्छायाध्यासितसैनिकम् । KRT_3_0073ab  
प्रीत्या लङ्काधिराजस्तमुपतस्थे बिभीषणः ॥ KRT_3_0073cd  
समागमः स शुशुभे नरराक्षसराजयोः । KRT_3_0074ab  
वन्दिनादाश्रुतान्योन्यप्रथमालापसंभ्रमः[^0074-1][^0074-2] ॥ KRT_3_0074cd  
अथ रक्षःपतिर्लङ्कां नीत्वालंकरणं क्षितेः । KRT_3_0075ab  
अमर्त्यसुलभाभिस्तं विभूतिभिरुपाचरत् ॥ KRT_3_0075cd  
यदासीत्पिशिताशा इत्यन्वर्थं नाम रक्षसाम् । KRT_3_0076ab  
तदा तदाज्जाग्रहणे प्रापि तद्रूढिशब्दताम् ॥ KRT_3_0076cd  
रक्षःशिरःप्रतिच्छन्दैः[^0077-1] स्थिरप्रणतिसूचकैः । KRT_3_0077ab  
सनाथशिक्झरान्प्रादात्तस्मै रक्षःपतिर्ध्वान् ॥ KRT_3_0077cd  
पाराद्वारिनिधेः प्राप्ताः कश्मीरेष्वधुनापि ये । KRT_3_0078ab  
राज्जां यात्रासु निर्यान्ति ख्याताः पारध्वजाः पुरः । KRT_3_0078cd  
इत्थमाराक्षसकुलं प्राणिहिंसाम् निष्ध सः । KRT_3_0079ab  
स्वमण्डलं प्रति कृती न्यवर्तत नराधिपः ॥ KRT_3_0079cd  

[^0057-1]: The aksharas न्व्यसून्वसुकु and मारेण चरसीव तदेनसः supplied by A3 in spaces left by A1.  

[^0058-1]: भयस्पृहाजन supplied by A3, as above.  

[^0065-1]: त supplied by A3.  

[^0066-1]: Emended; A R G वदन्यः.  

[^0066-2]: A1 gloss अर्थिभ्यः.  

[^0066-3]: Thus corr. by A3 from A1 दध्यात्.  

[^0067-1]: Thus corr. by A3 from A1 तदयं.  

[^0071-1]: Thus A1; A3 जलं.  

[^0074-1]: दा supplied by A3.  

[^0074-2]: न्योन्व supplied by A3 in space left by A1.  

[^0077-1]: A1 glosss प्रतिमाभिः.  

[page 26]  



ततः[^0080-1] प्रभृति तस्याज्ञा सार्वभौमस्य भूपतेः । KRT_3_0080ab  
हिंसाविरतिरूपा सा न कैश्चिदुदलङ्घ्यः ॥ KRT_3_0080cd  
क्षुद्रैरुध्रादिभिर्नाप्सु सिंहाद्यैर्गहने न च । KRT_3_0081ab  
न श्येनप्रमुखैर्व्योम्नि तद्राज्ये जन्तवो हताः[^0081-1] ॥ KRT_3_0081cd  
अतिक्रामति कालेथ कोपि शोकाकुलो द्विजः । KRT_3_0082ab  
पुत्रं गदार्तमादाय द्वारि चक्रन्द भूपतेः ॥ KRT_3_0082cd  
दुर्गया प्रार्थितं राजन्पश्वाहारं[^0083-1] विनैष मे । KRT_3_0083ab  
अनन्यसंततेः सूनुर्ज्वरेनाद्य विपद्यते ॥ KRT_3_0083cd  
यद्यहिंसाग्रहेणेमं क्षितिपाल न रक्षसि । KRT_3_0084ab  
एतद्विपत्तौ तत्कोन्यो निमित्तं प्रतिभाति मे ॥ KRT_3_0084cd  
निणयो वर्णगुरुना त्वयैवैष प्रदीयताम् । KRT_3_0085ab  
ब्राह्मणस्युa पशोर्वा स्यात्प्राणानां कियदन्तरम् ॥ KRT_3_0085cd  
तपःस्थानपि ये जघ्नुर्ब्राह्मणप्रानलब्धये । KRT_3_0086ab  
हा मातस्तेधुना भूमे प्रजापालास्तिरोहिताः ॥ KRT_3_0086cd  
इति ब्रुवति साक्षेपं शोकरूक्षाक्षरं द्विजे । KRT_3_0087ab  
आपन्नार्तिहरो राजा चिरमेवम् व्यचिन्तयत् ॥ KRT_3_0087cd  
न वध्याः प्राणिन इति प्राङ्मया समयः कृतः[^0088-1] । KRT_3_0088ab  
विप्रार्थमपि किं कुर्यां स प्रतिज्जातविप्लवम् ॥ KRT_3_0088cd  
निमित्तीकृत्य मामद्य विपद्येत द्विजो यदि । KRT_3_0089ab  
तत्राप्यत्यन्तपापीयानर्थह् संकल्पविप्लवः ॥ KRT_3_0089cd  
नैति मे संशयभ्रान्तमेकपक्षावलम्बनम् । KRT_3_0090ab  
संभेदावर्तपतितं प्रसूनमिव मानसम् ॥ KRT_3_0090cd  
तत्स्वदेहोपहारेण दुर्गां तोषयता मया । KRT_3_0091ab  
प्रतिज्जया समं न्याय्यं रक्षितुं जीवितं द्वयोः ॥ KRT_3_0091cd  
इति संचिन्त्य सुचिरं देहदानोद्यतो नृपः । KRT_3_0092ab  
श्वः प्रियं तव कर्तास्मीत्युक्त्वा विप्रं व्यसर्जयत् ॥ KRT_3_0092cd  
क्षपायां क्ष्मापतिमथ स्वमुपाहर्तुमुद्यतम् । KRT_3_0093ab  
निषिध्य दुर्गा व्यधित प्रकृतिस्थं द्विजन्मजम् ॥ KRT_3_0093cd  
इत्याद्यद्यतनस्यापि चरितं तस्य भूपतेः । KRT_3_0094ab  
पृथग्जनेष्वसंभाव्यं वर्णयन्तस्त्रपामहे ॥ KRT_3_0094cd  
अथवा[^0095-1] रचनानिर्विशेषमार्षेण वर्त्मना । KRT_3_0095ab  
प्रस्थिता[^0095-2] नानुरुन्धन्ति श्रोतृचित्तानुवर्तनम् ॥ KRT_3_0095cd  
तस्मिन्नस्तम्गते भुक्त्वा क्ष्मां चत्रुस्त्रिंशतम् समाः । KRT_3_0096ab  
अनादित्यमिवाशेषं निरालोकमभूज्जगत् ॥ KRT_3_0096cd  
अथ क्ष्माभृद्ररक्ष क्ष्मां श्रेष्ठसेनस्तदात्मजः । KRT_3_0097ab  
आहुः प्रवरसेनं यम् तुज्जीनं चाञ्जसा जनाः ॥ KRT_3_0097cd  
दोःस्तम्भसंभृतासक्तौ कृपाणमणिदर्पणे । KRT_3_0098ab  
संक्रान्तेवोन्मुखी यस्य भुवनश्रीर्व्यभाव्यत ॥ KRT_3_0098cd  
समातृचक्रं निमाय यः पूर्वं प्रवरेश्वरम् । KRT_3_0099ab  
पुण्याः पुराणाधिष्ठाने प्रतिष्ठा विविधा व्यधात् ॥ KRT_3_0099cd  
गृहाङ्गनमिव क्षोणीं गणयन्वशवर्तिनीम् । KRT_3_0100ab  
त्रिगर्तोर्वीं ग्राममध्ये[^0100-1] प्रवरेशाय यो ददौ ॥ KRT_3_0100cd  
ईशो नृपाणां निःशेषक्ष्माकेदारकुटुम्बिनाम् । KRT_3_0101ab  
स समास्त्रिंशतम् भूभृदानिस्त्रिंशाशयोभवत् ॥ KRT_3_0101cd  
हिरण्यतोरमाणाख्यौ व्यधत्तामथ तत्सुतौ । KRT_3_0102ab  
साम्राज्ययुवराज्यत्वभाजने रञ्जनं क्षितेः ॥ KRT_3_0102cd  
बलाहतनां[^0103-1] प्राचुर्यं विनिवार्यासमञ्जसम् । KRT_3_0103ab  
तोरमाणेन दीन्नाराः[^0103-2] स्वाहताः[^0103-3] संप्रवर्तिताः ॥ KRT_3_0103cd  
मामवज्ञाय राज्ञेव कस्मादेतेन[^0104-1] वल्गितम् । KRT_3_0104ab  
इति तं पूर्वजो राजा क्रोधनो बन्धने व्यधात् ॥ KRT_3_0104cd  
चिरंस्थितित्यक्तशुचस्तत्र तस्याञ्जनाभिधा । KRT_3_0105ab  
ऐक्ष्वाकस्यात्मजा राज्ञी वज्रेन्द्रस्यास्त गुर्विणी ॥ KRT_3_0105cd  
आसन्नप्रसवा भर्त्रा सा त्रपार्तेन[^0106-1] बोधिता । KRT_3_0106ab  
सुतं प्रविष्टा प्रासोष्ट कुलालनिलये क्वचित् ॥ KRT_3_0106cd  
स कुम्भकारगेहिन्या काक्येव पिकशाबकः । KRT_3_0107ab  
पुत्रीकृतो राजपुत्रः प्र्याप्तं पर्यवर्धत ॥ KRT_3_0107cd  

[^0080-1]: These two verses have been supplied in margin by A3.  

[^0083-1]: A3 राजन्नुपहारं.  

[^0088-1]: A3 प्राग्योस्मि समकल्पयम्.  

[^0095-1]: This verse is supplied by A3 in margin.  

[^0095-2]: A3 gloss जनाः.  

[^0100-1]: Thus A3; A1 ॰सख्ये.  

[^0103-1]: Thus A; G R Edd. बाला॰.  

[^0103-2]: A3 gloss सुवर्णमया रजताश्रमयाश्च.  

[^0103-3]: A3 gloss स्वाहताः स्वनामाक्षरमुद्राङ्कदानेन आहताः संप्रवर्तिताः व्यवहारविषयाः कृताः.  

[^0104-1]: A3 gloss तोरमाणेन.  

[^0106-1]: A3 gloss त्रपार्तेन सलज्जेन.  

[page 27]  



जनयित्र्याः कुलाल्याश्च रक्षित्र्या विदितोभवत् । KRT_3_0108ab  
रत्नसूतेर्भुजंग्याश्च[^0108-1] प्रच्छन्न इव शेवधिः ॥ KRT_3_0108cd  
पौत्रः प्रवरसेनस्य गिरा मातुर्नृपात्मजः । KRT_3_0109ab  
पैतामहेन नाम्नैव कुलाल्या ख्यापितोभवत् ॥ KRT_3_0109cd  
वर्धमानः स संपर्कं न सेहे सहवासिनाम् । KRT_3_0110ab  
तेजस्विमैत्रीरसिकः शिशुः पद्म इवाम्भसाम् ॥ KRT_3_0110cd  
तं कुलीनैश्च शूरैश्च विद्याविद्भिश्च दारकैः । KRT_3_0111ab  
अन्वीतमेव ददृशुः क्रीडन्तं विस्मयाज्जनाः ॥ KRT_3_0111cd  
स्ववृन्दस्यात्युदारौजा[^0112-1] राजा चक्रे स दारकैः । KRT_3_0112ab  
मृगेन्द्रशावः क्रीडद्भिर्वने बालमृगैरिव ॥ KRT_3_0112cd  
संविभेजेनुजग्राह वशीचक्रे च सोर्भकान् । KRT_3_0113ab  
अराजोचितमाचारम् नैव कंचिदसेवत[^0113-1] ॥ KRT_3_0113cd  
भाण्डादि कर्तुम् मृत्पिण्डं कुम्भकारैः समर्पितम् । KRT_3_0114ab  
स्वीकृत्य चक्रिरे तेन शिवलिङ्गपरंपराः ॥ KRT_3_0114cd  
तथा साश्चर्यचर्यः स क्रीडञ्जातु व्यलोक्यत । KRT_3_0115ab  
मातुलेन जयेन्द्रेण सादरं चाभ्यनन्द्यत ॥ KRT_3_0115cd  
आवेद्यमानं शिशुभिस्तं जयेन्द्रोयमित्यसौ[^0116-1] । KRT_3_0116ab  
भूपालवत्सावहेलं पश्यन्नन्वग्रहीदिव ॥ KRT_3_0116cd  
संभाव्य सत्त्वावष्टम्भात्तमसामान्यवंशजम् । KRT_3_0117ab  
सादृश्याद्भगिनीभिर्तुर्भागिनेयमशङ्कत ॥ KRT_3_0117cd  
सत्वरस्तत्त्वजिज्ञासारसेनानुससार तम् । KRT_3_0118ab  
प्राप्तस्तद्गृहमौत्सुक्यात्स्वसारं च व्यलोकयत् ॥ KRT_3_0118cd  
सा स चान्योन्यमुन्मन्यू पश्यन्तौ भ्रातरौ चिरात् । KRT_3_0119ab  
निःश्वासद्विगुणोष्माणि मुहुरस्रूण्यमुञ्चताम् ॥ KRT_3_0119cd  
कुलाल्या दारको मातः कावेताविति पृष्टवान् । KRT_3_0120ab  
अकथ्यतेत्थं वत्सैषा मातायां मातुलश्च ते ॥ KRT_3_0120cd  
पितुर्बन्धेन सक्रोधं तम् कालापेक्षयाक्षमम् । KRT_3_0121ab  
शिक्षयित्वा जयेन्द्रोथ कार्यशेषाय निर्ययौ ॥ KRT_3_0121cd  
उत्पिञ्जोत्पादनासज्जे[^0122-1] तस्मिन्भ्रात्रा यदृच्छया । KRT_3_0122ab  
बन्धात्त्यक्तो नृतरणिस्तोरमाणोस्तमाययौ ॥ KRT_3_0122cd  
निवार्य मरणोद्योगं मातुर्निर्वेदखेदितः । KRT_3_0123ab  
ययौ प्रवरसेनोथ तीर्थौत्सुक्याद्दिगन्तरम् ॥ KRT_3_0123cd  
रक्षित्वा दशमासोनाः क्ष्मामेकत्रिंशतिम् समाः । KRT_3_0124ab  
तस्मिन्क्षणे हिरण्योपि शान्तिं निःसंततिर्ययौ ॥ KRT_3_0124cd  
तत्रानेहस्युज्जयिन्याम् श्रीमान्हर्षापराभिधः । KRT_3_0125ab  
एकच्छत्त्रश्चक्रवर्ती विक्रमादित्य इत्यभूत् ॥ KRT_3_0125cd  
भूपमद्भुतसौभाग्यं श्रीर्बद्धरभसाभजत् । KRT_3_0126ab  
विहाय हरिबाहूंश्च चतुरः सागरांश्च यम् ॥ KRT_3_0126cd  
लक्ष्मिं कृत्वोपकरणं गुणे येन प्रवर्धिते[^0127-1] । KRT_3_0127ab  
श्रीमत्सु गुणिनोद्यापि तिष्ठन्त्युद्धुरकन्धराः ॥ KRT_3_0127cd  
म्लेच्छोच्छेदाय वसुधाम् हरेरवतरिष्यतः[^0128-1] । KRT_3_0128ab  
शकान्विनाश्य येनादौ कार्यभारो लघूकृतः ॥ KRT_3_0128cd  
नानादिगन्तराख्यातं गुणवत्सुलभं नृपम् । KRT_3_0129ab  
तं कविर्मातृगुप्ताख्यः सर्वास्थानस्थमासदत्[^0129-1] ॥ KRT_3_0129cd  
स गम्भीरस्य भूभर्तुरनुभावं महाद्भुतम् । KRT_3_0130ab  
विविधास्थानसंवृद्धस्तस्याभ्यूह्य व्यचिन्तयत् ॥ KRT_3_0130cd  
सोयमासादितः पुण्यैः क्षोणिपालो गुणिप्रियः । KRT_3_0131ab  
परभागोपलम्भाय पूर्वेमुष्य महीभुजः ॥ KRT_3_0131cd  
यस्मिन्नाजनि[^0132-1] तत्त्वज्ञैः सूरिभिः संभृतश्रुतैः । KRT_3_0132ab  
नाञ्जलिर्दीयते जातु मानाय च गुणाय च ॥ KRT_3_0132cd  
भङ्ग्यामुष्मिन्विदधती स्वाभिप्रायप्रकाशनम् । KRT_3_0133ab  
वैदग्ध्यबन्ध्यतां नैति बुद्धिह् कुलवधूरिव ॥ KRT_3_0133cd  
खिलीकृतखलालापे युक्तायुक्तविवेक्तरि । KRT_3_0134ab  
नायातिसेव्यमानेस्मिन्स्वगुणोनर्थकारिताम् ॥ KRT_3_0134cd  
अनाप्नुवद्भिः सावद्यदुर्विद्यसम्शीर्षिकाम् । KRT_3_0135ab  
जीवन्मरणस्याग्रे गुणिभिर्नानुभूयते ॥ KRT_3_0135cd  

[^0208-1]: A3 gloss भूमेः.  

[^0112-1]: A2 gloss अतिशयेन उदारम् ओजः यस्य.  

[^0113-1]: Thus corr. by later hand from A. किंचिद॰ .  

[^0116-1]: A3 gloss प्रवरसेनः.  

[^0122-1]: Thus A1; A1 has given a varia lectio in margin of which only उत्पिञ्जोद्वास is legible ( उत्पिञ्जोद्वासनासज्ञ्जे ?). A3 उत्पिञ्जोत्पादने सज्जे, with gloss द्वन्द्वयुद्धस्य कोलाहले सज्जे सति.  

[^0127-1]: G Edd. गुणो येन प्रवर्धते.  

[^0128-1]: G sec manu and Edd. सभायास्था॰.  

[^0132-1]: A3 अस्मिन्ना॰.  

[page 28]  



संभावनानुसारेण[^0136-1] प्रवृत्तोस्माद्विवेकिनः । KRT_3_0136ab  
शोच्यते नाञ्चितोच्छ्वासं प्रीतिदायो महाशयैः ॥ KRT_3_0136cd  
गृह्णन्यथागुणं स्वान्तमुचितप्रतिपत्तिभिः[^0137-1] । KRT_3_0137ab  
अन्तरज्ञः समस्तानामयमुत्साहवर्धनः ॥ KRT_3_0137cd  
सेवया दृष्टकष्टस्य दाक्षिण्योत्पादने श्रमः । KRT_3_0138ab  
अस्य यो न स भृत्यानां हिमाद्रौ हिमविक्रयः ॥ KRT_3_0138cd  
मिथ्याख्यातगुणो नाप्तो नामात्यः कलहप्रियः । KRT_3_0139ab  
असत्यसंधः स्थेयो वा नास्थानेस्य महीपतेः ॥ KRT_3_0139cd  
अश्लीलापिनोन्योन्यं नर्मोक्त्या मर्मभेदिनः । KRT_3_0140ab  
अन्यप्रवेशासहनाः संहता नास्य सेवकाः ॥ KRT_3_0140cd  
छन्दानुवर्तिनामेष निजविज्ञानवन्दिनाम् । KRT_3_0141ab  
सर्वज्ञंमन्यतान्धानां मुखप्रेक्षी न पार्थिवः ॥ KRT_3_0141cd  
अनेन सह संजातः संलापो विपुलोदयः । KRT_3_0142ab  
लभ्यते नान्तराच्छेत्तुं दुर्जातैर्जातु दुर्जनैः ॥ KRT_3_0142cd  
सर्वदेदोषोज्झितं सेव्यं नृपमेवमिमं मम । KRT_3_0143ab  
समासादयतः पुण्यैरदूरे स्वार्थसिद्धयः ॥ KRT_3_0143cd  
गम्भीरश्च गुणज्ञश्च स्थिरबुद्धिश्च पार्थिवः । KRT_3_0144ab  
एष क्लेशभयं त्यक्त्वा निषेव्यः प्रतिभाति मे ॥ KRT_3_0144cd  
न चास्माद्धनमादाय रञ्जितादन्यराजवत् । KRT_3_0145ab  
भ्राम्यते[^0145-1] भूतलेमुष्मिन्सेव्योन्यः प्रतिभाति मे ॥ KRT_3_0145cd  
इति संचिन्त्य सुदृढं स नवामिव तां सभाम् । KRT_3_0146ab  
नारञ्जयन्न[^0146-1] चास्ते स्म गुणिगोष्ठीषु मध्यगः ॥ KRT_3_0146cd  
मृदुपूर्वं गुणानेवं दर्शयन्तं विशांपतिः । KRT_3_0147ab  
विशिष्टयोग्यताज्ञप्त्यै विवेदाराधनोन्मुखम् ॥ KRT_3_0147cd  
अचिन्तयच्च नायं स्याद्गुणिमात्रं महाशयः । KRT_3_0148ab  
उदात्तं सत्क्रियार्हत्वं वदत्यस्य गभीरता ॥ KRT_3_0148cd  
इति संचिन्त्य राज्ञापि ज्ञातुम् तस्यान्तरं मतेः । KRT_3_0149ab  
नाक्रियन्त परीक्षार्थं यथावल्लाभसत्क्रियाः ॥ KRT_3_0149cd  
स तेनानुपचारेण तमुहात्ताशयम् नृपम् । KRT_3_0150ab  
स्वीकर्तारं विदन्धीमान्सिषेवे प्रीतिमाश्रितः ॥ KRT_3_0150cd  
क्रमोपचीयमानेन सेवाभ्यासेन धीमतः । KRT_3_0151ab  
तस्य नोद्वेगमगमत्स्वकाय इव पार्थिवः ॥ KRT_3_0151cd  
नातीव स्वल्पया स्थित्या नातीवाप्यथ दीर्घया । KRT_3_0152ab  
शरन्निशाक्षणेनेव राजा[^0152-1] निन्ये[^0152-2] प्रसन्नताम् ॥ KRT_3_0152cd  
नर्मभिर्गर्भचेटानां द्वाःस्थानां विक्रियाक्रमैः । KRT_3_0153ab  
मिथ्यास्तवैर्विटानां च न स क्षोभमनीयत ॥ KRT_3_0153cd  
प्रसन्नालापसंप्राप्तौ छायाग्रह इवाचलः । KRT_3_0154ab  
प्रतिस्पर्धीव च क्रुध्यन्नावज्ञायामभूत्प्रभोः ॥ KRT_3_0154cd  
वीक्षणं राजदासीनाम् राजद्विष्टैः[^0155-1] सहासनम् । KRT_3_0155ab  
राजाग्रे च कथां नीचैः कालविन्नाच्चार सः ॥ KRT_3_0155cd  
स्वभावाद्राजपुरुषैः सजनै राजनिन्दकैः । KRT_3_0156ab  
नास्मात्प्रभोरुपालम्भो[^0156-1] लेभे पैशुन्यजीविभिः ॥ KRT_3_0156cd  
वदद्भिरादरात्स्थैर्ये वैफल्याद्व्यन्वहं प्रभोः । KRT_3_0157ab  
निन्ये नोत्साहशैथिल्यं सेवोत्साहासहिष्णुभिः ॥ KRT_3_0157cd  
अन्योत्कर्षाaनपि वदन्प्रसङ्गेन निराग्रहः । KRT_3_0158ab  
स्वविद्याद्योतकः सोभूत्सभ्यानां हृदयंगमः ॥ KRT_3_0158cd  
एवं स सेवमानस्तमुद्योगेन बलीयसा । KRT_3_0159ab  
अनिर्विण्णो[^0159-1] मातृगुप्तः षदृतूनत्यवाहयत् ॥ KRT_3_0159cd  
अथ तं कृशसर्वाङ्गं धूसरं जीर्णवाससम् । KRT_3_0160ab  
बहिर्जातु विनिर्यातो राजा वीक्ष्य व्यचिन्तयत् ॥ KRT_3_0160cd  
वैदेशिको निःशरणो गुणवान्बान्धवोज्झितः । KRT_3_0161ab  
दार्द्यं जिज्ञासुना कष्टम् सोयमायासितो मया ॥ KRT_3_0161cd  
कोस्याश्रयः किमशनं कानि प्रावरणानि वा । KRT_3_0162ab  
इत्यैर्श्वर्यविमूढेन मया हन्त न चिन्तितम् ॥ KRT_3_0162cd  
वसन्तेनेव न मया शोभयाद्यापि योजितः । KRT_3_0163ab  
शीतवातातपैः शुष्यन्सोयं पुरुषपादपः ॥ KRT_3_0163cd  

[^0136-1]: संभावनानुसा supplied by A3 in space left by A1.  

[^0137-1]: A3 gloss प्रतिपत्तिः सत्कारः सत्क्रिया पूजनं माननमिति यावत्.  

[^0145-1]: Thus corr. by A3 from A1 भ्राम्यते.  

[^0146-1]: Thus corr. by A3 from A1 नारञ्जन्न॰.  

[^0152-1]: A1 gloss राजा चन्द्रोपि.  

[^0152-2]: A3 gloss मातृगुप्तेन.  

[^0155-1]: A3 gloss राजशत्रुभिः.  

[^0156-1]: A3 gloss मातृगुप्तात्.  

[^0159-1]: Thus corr. by from A1 अनिविन्नो.  

[page 29]  



अस्य ग्लानस्य भैषज्यं निविण्णस्य विनोदनम् । KRT_3_0164ab  
श्रान्तस्य वा क्लमच्छेदं को विदध्यादसंपदः ॥ KRT_3_0164cd  
नास्मै चिन्तामणिं दध्यां नामृतं वा निषेवितः[^0165-1] । KRT_3_0165ab  
मया यदयमेतावद्व्यामूढेन परीक्ष्यते ॥ KRT_3_0165cd  
तदमुष्य गुणित्वस्य तीव्रसेवाश्रमस्य च । KRT_3_0166ab  
प्रतिपत्त्या[^0166-1] कतमया तावदानृण्यमाप्नुयाम् ॥ KRT_3_0166cd  
इति चिन्तयतस्तस्य राज्ञस्तं सेवकं प्रति । KRT_3_0167ab  
स्वप्रसादोचिता काचित्प्रत्यभान्नैव[^0167-1] सत्क्रिया ॥ KRT_3_0167cd  
तत्ः प्रावर्तत स्फारनीहारलववाहिभिः । KRT_3_0168ab  
दहन्निवाङ्गं प्रालेयपवमानैर्हिमागमः ॥ KRT_3_0168cd  
संततध्वान्तमिषतस्तीव्रशीतवशीकृताः । KRT_3_0169ab  
आशाश्चकाशिरे नीलनिचोलाच्छादिता इव ॥ KRT_3_0169cd  
शीतार्त्या द्युमाणवौर्वदहनोष्माभिलाषतः । KRT_3_0170ab  
द्रुतं यातीव जलधिं दिनानि लघुतां ययुः ॥ KRT_3_0170cd  
अथ दीपोज्ज्वले धाम्नि लसद्दीप्तहसन्तिके[^0171-1] । KRT_3_0171ab  
कदाचिन्नृपतिर्दैवादर्धरात्रे व्यबुध्यत ॥ KRT_3_0171cd  
स हेमन्तानिलैर्भूरिभांकारपरुषैः पुरः । KRT_3_0172ab  
दीपान्प्रकम्पितानीषत्प्रविष्टैर्धाम्नि दृष्टवान् ॥ KRT_3_0172cd  
तानुज्ज्वलयितुं भृत्यानन्दिष्यन्नभ्यधात्ततः । KRT_3_0173ab  
यामिकेषु[^0173-1] बहिः सज्जः को वर्तत इति स्फुटम् ॥ KRT_3_0173cd  
सुखसुप्तेषु सर्वेषु बाह्यकक्ष्यान्तरत्ततः । KRT_3_0174ab  
राजन्नयमहं मातृगुप्त इत्यशृणोद्वचः ॥ KRT_3_0174cd  
प्रविशेति स्वयं राञ्जा दत्तानुज्ञस्ततो गृहम् । KRT_3_0175ab  
लक्ष्मीसांनिध्यरम्यं तदपृष्टोन्यैर्विवेश[^0175-1] सः ॥ KRT_3_0175cd  
दीपानुज्ज्वलयेत्युक्तो निष्पाद्य चतुरैः पदैः । KRT_3_0176ab  
बहिर्यियासुरूचेथ[^0176-1] क्षणं तिष्ठेति भूभुजा ॥ KRT_3_0176cd  
स भयद्वोगुणीभूतशीतकम्पः प्रभोः पुरः । KRT_3_0177ab  
किं स्विद्वक्तीति विमृषन्नातिदूरेभ्युपाविशत् ॥ KRT_3_0177cd  
अथ पप्रच्छ भूपालः कियत्यस्ति निशेति तम् । KRT_3_0178ab  
सोभ्यधाद्देव्य यामिन्या यामः सार्धोवशिष्यते ॥ KRT_3_0178cd  
ततो भूभृदुवाचैनं कथं सम्यङ्निशाक्षणः । KRT_3_0179ab  
त्वयावधारितो निद्रा कथं नाभूच्च ते निशि ॥ KRT_3_0179cd  
अथ कृत्वा क्षणाच्छ्लोकमेतं तं स व्यजिज्ञपत् । KRT_3_0180ab  
अवस्थावेदनादाशां[^0180-1] दैन्यं वा त्यक्तुमुद्यतः ॥ KRT_3_0180cd  
शीतेनोद्धृषितस्य माषशिमिवच्चिन्तार्णवे मज्जतः शान्ताग्निं स्फुटिताधरस्य धमतः क्षुत्क्षामकण्ठस्य मे । KRT_3_0181ab  
निद्रा क्वाप्यवमानितेव दयिता संत्यज्य दूरं गता सत्पात्रप्रतिपादितेव वसुधा न क्षीयते शर्वरी ॥ KRT_3_0181cd  
तदाकर्ण्य महीपालः साधुवादैः परिश्रमम् । KRT_3_0182ab  
अभिनन्द्य कवीन्द्रं तं पूर्वस्थानं व्यसर्जयत् ॥ KRT_3_0182cd  
अचिन्तयच्च धिङ्मां यः सगुणात्खिन्नचेतसः । KRT_3_0183ab  
दुःखोत्तप्तं वचः शृण्वन्नेवमेवाधुना स्थितः ॥ KRT_3_0183cd  
निरर्थकान्साधुवादाननयस्येव विदन्मम । KRT_3_0184ab  
अयमज्ञातहृदयो दुःखमास्ते ध्रुवं बहिः ॥ KRT_3_0184cd  
चिरं चिन्तयतो यत्नात्सदृशीमस्य सत्क्रियाम् । KRT_3_0185ab  
देयं महार्हमद्यापि न किंचित्प्रतिभाति मे ॥ KRT_3_0185cd  
अथ वास्यैव सूक्तेन[^0186-1] स्मारितोस्म्यधुना यथा । KRT_3_0186ab  
वर्तते राजरहितं काम्यं कश्मीरमण्डलम् ॥ KRT_3_0186cd  
पात्रायास्मै मही तस्मात्सा मया प्रतिपाद्यते । KRT_3_0187ab  
अवधीर्य महीपालान्महतोप्यर्थनापरान् ॥ KRT_3_0187cd  
इति निश्चित्य चतुरं क्षपायामेव पार्थिवः । KRT_3_0188ab  
गूढं व्यसर्जयद्दूतान्काश्मीरीः प्रकृतीः प्रति[^0188-1] ॥ KRT_3_0188cd  
आदिदेश च तान्यो वो दर्शयेच्छासनं मम । KRT_3_0189ab  
मातृगुप्ताभिधो राज्ये निःशङ्कं सोभिषिच्यताम् ॥ KRT_3_0189cd  
अथ दूतेषु यातेषु लेखयित्वा स्वशासनम् । KRT_3_0190ab  
क्ष्मापतिस्तं क्षपाशेषं कृतकृत्योत्यवाहयत् ॥ KRT_3_0190cd  

[^0165-1]: A3 gloss अनेन इत्यर्थः.  

[^0166-1]: A3 gloss सत्क्रियया.  

[^0167-1]: A3 gloss चित्तविषयं न गता इत्यर्थः.  

[^0171-1]: A3 gloss हसान्तिका मग्नाग्निका.  

[^0173-1]: A3 gloss रात्रिजागरेषु पुरुषेषु.  

[^0175-1]: A3 तददृष्टो.  

[^0176-1]: Thus corr. by A3 from A1 ॰रूचे च.  

[^0180-1]: A1 gloss अवस्थायाः आवेदनं तस्मात्.  

[^0186-1]: A3 gloss सत्पात्रेत्यादिना.  

[^0188-1]: A3 gloss सचिवान् प्रति.  

[page 30]  



मातृगुप्तस्तु नृपतेः संलापमपि निष्फलम् । KRT_3_0191ab  
ध्यायन्गृहीतनैराश्यस्त्यक्तभार इवाभवत् ॥ KRT_3_0191cd  
अन्तर्दध्यौ च कर्तव्यं कृतं शान्तोद्य संशयः । KRT_3_0192ab  
आशापिशाचिकात्यक्तश्चरिष्याम्यधुना सुखम् ॥ KRT_3_0192cd  
गतानुगतिकत्वेन कोयमासीन्मम भ्रमः । KRT_3_0193ab  
जनप्रवादात्सेव्यत्वं येनास्य ज्ञातवानहम् ॥ KRT_3_0193cd  
भुञ्जानाः पवनं सरीसृपगणाः प्रख्यापिता भोगिनो गायद्भृङ्गनिवारका निगदिता विस्तीर्णकर्णा गजाः । KRT_3_0194ab  
यश्चाभ्यन्तरसंभृतोष्मविकृतिः प्रोक्तः शमी च द्रुमो लोकेनेति निरर्गलं प्रलपता सर्वं विपर्यासितम् ॥ KRT_3_0194cd  
अथ वा विद्यतेमुष्य न काप्यनभिगम्यता । KRT_3_0195ab  
लक्ष्मीप्रणयिनो येन कृताः प्रणयिनां गृहाः ॥ KRT_3_0195cd  
त्यागिनो निष्कलङ्कस्य को दोषोस्य महीपतेः । KRT_3_0196ab  
ममापुण्यं तु तन्निन्द्यं यच्छ्रेयःप्रतिबन्धकम् ॥ KRT_3_0196cd  
रत्नोज्ज्वलाः प्रविक्रिरंल्लहरीः समीरैरब्धिः क्रियेत यदि रुद्धतटाभिमुख्यः । KRT_3_0197ab  
दोषोर्थिनः स खलु भाग्यविपर्ययाणां[^0197-1] दातुर्मन्नागपि न तस्य तु दातृतायाः ॥ KRT_3_0197cd  
उत्तानफललुब्धानां वरं राजोपजीविनः । KRT_3_0198ab  
न तु तत्स्वामिनस्तीव्रपरिक्लेशैः[^0198-1] फलन्ति ये ॥ KRT_3_0198cd  
तिष्ठन्ति ये पशुपतेः किल पादमूले संप्राप्यते झटिति तैर्नहि भस्मनोन्यत् । KRT_3_0199ab  
ये तद्वृषस्य तु समुज्ज्वलजातरूपप्राप्त्या न कानि सुदिनानि अदैव तेषाम् ॥ KRT_3_0199cd  
चिन्तयन्नपि पश्यामि न कंचिद्दोषमात्मनः । KRT_3_0200ab  
यातो विरक्तिं यं ज्ञात्वा सेव्यमानोप्ययं नृपः ॥ KRT_3_0200cd  
अथ वानादृतोन्येन संप्राप्तोन्तिकमाप्नुयात् । KRT_3_0201ab  
कः फलेनाभिसंबन्धं गतानुगतिकात्प्रभोः ॥ KRT_3_0201cd  
अन्तर्ये सततं लुठन्त्यगणितास्तानेव[^0202-1] पाथोधरैरात्तानापततस्तरङ्गवलयैरालिङ्ग्य गृह्णन्नसौ । KRT_3_0202ab  
व्यक्तं मौक्तिकरत्नतां जलकणान्संप्रापयत्यम्बुधिः प्रायोन्येन कृतादरो लघुरपि प्राप्तोर्च्यते[^0202-2] स्वामिभिः ॥ KRT_3_0202cd  
इदं संचिन्त्ययन्सोभूत्सेव्ये तस्मिन्निरादरः । KRT_3_0203ab  
खिन्नस्य हि विपर्येति तत्त्वज्ञस्यापि शेमुषी ॥ KRT_3_0203cd  
प्रभातायां विभावर्यामथास्थानस्हितो नृपः । KRT_3_0204ab  
आकार्यतां मातृगुप्त इति क्षत्तारमादिशत्[^0204-1] ॥ KRT_3_0204cd  
ततः प्रधावितानेकप्रतीहारप्रविशेतः । KRT_3_0205ab  
प्रविवेश महीभर्तुस्त्यक्ताश इव सोन्तिकम् ॥ KRT_3_0205cd  
तस्मै कृतप्रणामाय मुहूर्तादेव पार्थिवः । KRT_3_0206ab  
भ्रूसंज्ञितेन व्यतरल्लेखं लेकहदिकारिणा ॥ KRT_3_0206cd  
स्वयम् च तमुवाचाङ्ग कश्मीरान्वेत्ति किं भवान् । KRT_3_0207ab  
गत्वा तत्राधिकारिभ्य एतच्छासनमर्प्यताम् ॥ KRT_3_0207cd  
स शापितोस्मद्देहेन यो लेखं वाचयेत्पथि । KRT_3_0208ab  
संविदेषा[^0208-1] प्रयत्नेन विस्मर्तव्या न जातु चित् ॥ KRT_3_0208cd  
अविज्ञाताशयो राज्ञस्तामाज्ञां क्लेशशङ्कितः । KRT_3_0209ab  
सोबुद्ध दहनज्वालां न तु रत्नाङ्कुरद्युतिम् ॥ KRT_3_0209cd  
यथादेशस्त्तथेत्युक्त्वा मातृगुप्ते विनिर्गते । KRT_3_0210ab  
निर्गर्वः पूर्ववद्राजा तस्थावाप्तैः सहालपन् ॥ KRT_3_0210cd  
अथाक्लेशोचितं[^0211-1] क्षाममपाथेयमबान्धवम् । KRT_3_0211ab  
दृष्ट्वा यान्तं मातृगुप्तं निनिन्देति नृपं जनः ॥ KRT_3_0211cd  
अहो नरेश्वरस्येयं यत्किंचनविधायिता । KRT_3_0212ab  
पृथग्जनोचिते कर्मण्यर्हतो[^0212-1] निदधाति यः ॥ KRT_3_0212cd  
दुराशया धृतक्लेशं सेवमानमहर्निशम् । KRT_3_0213ab  
ध्रुवं क्लेशार्हमेवैनं ज्ञातवानबुधो नृपः ॥ KRT_3_0213cd  
उपायं यं[^0214-1] पुरस्कृत्य सेवते सेवकः प्रभुम् । KRT_3_0214ab  
अनन्तरज्ञस्तत्रैव योग्यं तं किल मन्यते ॥ KRT_3_0214cd  

[^0197-1]: A3 ॰पर्ययेण.  

[^0198-1]: A1 glosses राज्ञोपजीविनः पुरुषाः, तत्स्वामिनः तेषां स्वामिनः कर्तारः न वरं.  

[^0202-1]: Thus corr. by later hand from A1 लुठन्ति ग॰.  

[^0202-2]: Thus A3; A1 ॰र्थ्यते.  

[^0204-1]: A1 gloss द्वास्स्थं.  

[^0208-1]: A3 glosss शिक्षा.  

[^0211-1]: Thus corr. by later hand from A1 अथ क्ले॰.  

[^0212-1]: A3 gloss पूज्यान्.  

[^0214-1]: Doutful emendation; on account of an ink blot only the following is legible in the handwriting of A1: उपाय --- स्कृत्य. A4 reads उपायनं पुरस्कृत्य; this reading is found in R. G and Edd. read उपायं तं.  

:p 31.  
सुखार्थी नागारिप्रतिभयशमात्प्रत्युत जहौ शेषस्तल्पीकृततनु निषेव्यासुररिपुम् । KRT_3_0215ab  
यतस्तेनामुष्मिन्नधिगतवता क्लेशसहतां श्रमादायि न्यस्तं निरवधि धराभारवहनम् ॥ KRT_3_0215cd  
अयमेतद्गृहीतेषु गुनवत्सु गुणाधिकम् । KRT_3_0216ab  
आत्मानं गुणवान्पश्यन्नास्थयैनमशिश्रियत् ॥ KRT_3_0216cd  
अनन्तरज्ञः[^0217-1] कोन्योस्माद्गुणान्दर्शयतेधिकान् । KRT_3_0217ab  
अस्मै गुणवते पूजां यश्चकार किलेदृशीम् ॥ KRT_3_0217cd  
यो नानाद्युतिमत्पदार्थरसिकोसरेपि शक्रायुधे सप्रेमा स विलोक्य वर्हमिह मे किं किं न कुर्यात्प्रियम् । KRT_3_0218ab  
इत्याविष्कृतवर्हराजि नटते यो वर्हिणोम्भोलवान्नान्यन्मुञ्चति तं विहाय[^0218-1] जलदं कोन्योस्ति शून्याशयः ॥ KRT_3_0218cd  
गच्छतो मातृगुप्तस्य निर्दैन्यस्यैव वर्त्मसु । KRT_3_0219ab  
नाभूद्भाव्यर्थमाहात्म्याद्विकल्पः कोपि चेतसि ॥ KRT_3_0219cd  
अहंपूर्विकयोद्व्यद्भिर्निमित्तैः शुभशंसिभिः । KRT_3_0220ab  
स वितीर्णकरालम्भ इव न श्रममाददे ॥ KRT_3_0220cd  
अपश्यत्स फणाकोटौ खञ्जरीटमहेः पथि । KRT_3_0221ab  
स्वप्ने प्रासादमारुह्य स्वम् चोल्लङ्घितसागरम् ॥ KRT_3_0221cd  
अचिन्तयच्च शास्त्रज्ञो निमित्तैः शुभशंसिभिः । KRT_3_0222ab  
एतैर्भूभर्तुरादेशो ध्रुवं मे स्याच्छुभावहः ॥ KRT_3_0222cd  
फलं मम तनीयोपि कश्मीरेषु भवेद्यदि । KRT_3_0223ab  
अनर्घदेशमाहात्म्यात्किं किं नातिशयेत तत् ॥ KRT_3_0223cd  
अकृच्छ्रलङ्घ्याः पन्थानो वल्लभातिथयो गृहाः । KRT_3_0224ab  
उपानमन्गच्छतोस्य सत्क्रियाश्च पदे पदे ॥ KRT_3_0224cd  
इत्थं विलङ्घिताध्वा स लोलानोकहशाद्वलम्[^0225-1] । KRT_3_0225ab  
मङ्गल्यदधिपात्राभं ददर्शाग्रे हिमाचलम् ॥ KRT_3_0225cd  
सरलस्यन्दसुभगा गङ्गाशीकरवाहिनः । KRT_3_0226ab  
प्रत्युद्ययुस्तं मरुतः पाल्यायाः[^0226-1] संस्तुता भुवः ॥ KRT_3_0226cd  
क्रमवर्ताभिधाने स प्रदेशे प्राप्तवांस्ततः । KRT_3_0227ab  
ढक्कं काम्बुवनामानं योद्य शूरपुरे स्थितः ॥ KRT_3_0227cd  
नानाजनपदाकीर्णे स्थाने तत्राथ शुश्रुवान् । KRT_3_0228ab  
काश्मीरिकान्महामात्यान्स्थितान्केनापि हेतुना ॥ KRT_3_0228cd  
ततोपनीतप्राग्वेषः प्रावृतो धवलांशुकैः । KRT_3_0229ab  
स जगामान्तिकं तेषां दातुं दातुं नृपतिशासनम् ॥ KRT_3_0229cd  
तं प्रयान्तं समुद्यद्भिः शकुनैः सूचितोद्यम् । KRT_3_0230ab  
पान्थाः केप्यन्वयुर्द्रष्टुं निमित्तानां फलोद्गमम् ॥ KRT_3_0230cd  
श्रुत्वाथ विक्रमादित्यदूतः प्राप्त इति द्रुतम् । KRT_3_0231ab  
द्वाःस्थाः काश्मीरमन्त्रिभ्यस्तमासन्नं न्यवेदयन् ॥ KRT_3_0231cd  
आगच्छत प्रविशतेत्युच्यमानोथ सर्वतः । KRT_3_0232ab  
स तान्समस्तसामन्तानाससादानिवारितः ॥ KRT_3_0232cd  
यथाप्रधानं सचिवैर्विहितोचितसत्क्रियः । KRT_3_0233ab  
ततः परार्ध्यमध्यास्त तन्निदर्शितमासनम् ॥ KRT_3_0233cd  
कृतार्हणैरथामात्यैराज्ञां पृष्टो महीभुजः । KRT_3_0234ab  
शनैस्तच्छासनं तेभ्यो लज्जमान इवार्पिपत् ॥ KRT_3_0234cd  
तेभिवन्द्य प्रभोर्लेखमुपांशु[^0235-1] मिलितास्ततः । KRT_3_0235ab  
उन्मुच्य वाचयित्वैतमवोचन्विनयान्विताः ॥ KRT_3_0235cd  
मातृगुप्त इति श्लाघ्यं भवतामेव नाम किम् । KRT_3_0236ab  
एवमेवैतदित्यूचे सोपि तान्विहितस्मितः ॥ KRT_3_0236cd  
कः कोत्र संनिधातॄणामित्यश्रूयत वाक्ततः । KRT_3_0237ab  
राज्याभिषेकसंभारो दृश्यते स्म च संभृतः ॥ KRT_3_0237cd  
ततः कलकलोत्तालभूरिलोकसमाकुलः । KRT_3_0238ab  
प्रदेशः क्षणमात्रेण सोभूत्क्षुभ्यन्निवार्णवः ॥ KRT_3_0238cd  
अथ प्राङ्मुखसौवर्नभद्रपीठप्रतिष्ठितः । KRT_3_0239ab  
संनिपत्य प्रकृतिभिर्मातृगुप्तोभ्यषिच्यत ॥ KRT_3_0239cd  
तस्य विन्ध्यतटव्यूढवक्षसः परिनिर्लुठत् । KRT_3_0240ab  
सशब्दमभिषेकाम्बु रेवास्रोत[^0240-1] इवावभवौ ॥ KRT_3_0240cd  
अथ स्नातानुलिप्ताङ्गं सर्वाङ्गामुक्तभूषणम् । KRT_3_0241ab  
व्यजिज्ञपंस्तं राजानं क्रान्तराजासनं प्रजाः ॥ KRT_3_0241cd  

[^0217-1]: A3 gloss मूर्खपुरुषः.  

[^0218-1]: A3 विलोक्य जलदमित्यन्यादर्शे.  

[^0225-1]: Thus A1; corr. by A3 into ॰नौकष्ठ॰, as also in G R.  

[^0226-1]: A1 gloss पाल्याया इति प्रभूभविष्यता तेनैवेत्यर्थः.  

[^0235-1]: A1 gloss परैर्न श्रूयते यत्तदुपांशु परिकीर्तितम्; A2 adds मन्त्रकरणे.  

[^0240-1]: Thus A3; A1 ॰स्रेव, corr. by later hand into ॰स्रव.  

[page 32]  



अर्थितेन स्वयं त्रातुं विक्रमादित्यभूभुजा । KRT_3_0242ab  
निदिष्टः स्वसमानस्त्वं शाधि नः पृथिवीमिमाम् ॥ KRT_3_0242cd  
मण्डलानि विलभ्यन्ते[^0243-1] येनानेन प्रतिक्षणम् । KRT_3_0243ab  
मा मंस्था मण्डलं राजन्विलब्धं[^0243-2] तदिदं परैः ॥ KRT_3_0243cd  
कर्मभिः स्वरिaवाप्तस्य जन्मनः पितरौ यथा । KRT_3_0244ab  
राज्ञां तथान्ये राज्यस्य प्रवृत्तावेव कारणम् ॥ KRT_3_0244cd  
इत्थं स्थितेपरं कंचित्त्वदीयोस्मीति शंसता । KRT_3_0245ab  
न नेया भवता राजन्वयमात्मा[^0245-1] च लाघवम् ॥ KRT_3_0245cd  
इति तैस्तथ्यमुक्तोपि संस्मरन्स्वामिसत्क्रियाम् । KRT_3_0246ab  
मातृगुप्तो[^0246-1] महीपालः क्षणमासीत्कृतस्मितः ॥ KRT_3_0246cd  
दानेन सुदिनं कुर्वन्नवराज्योर्जितेन सः । KRT_3_0247ab  
तत्रैव मङ्गलोदग्रं तदहो निरवर्तयत्[^0247-1] ॥ KRT_3_0247cd  
पुरप्रवेशायान्येद्युरर्थ्यमानोथ मन्त्रिभिः । KRT_3_0248ab  
अद्भुतप्राभृतं दूतं राज्यदातुर्व्यसर्जयत् ॥ KRT_3_0248cd  
देशौन्नत्यानुसारेण स्पर्धामिव च ताम् विदन् । KRT_3_0249ab  
स्वामिनो मनसि ह्रीतः सागसं स्वममन्यत ॥ KRT_3_0249cd  
अथाहूयापरान्भृत्यान्वक्तुं सेवास्मृतिं प्रभोः । KRT_3_0250ab  
अल्पार्धाण्यपि सात्म्यानि[^0250-1] प्राहिणोत्प्राभृतानि सः ॥ KRT_3_0250cd  
असामान्याब्गुणांस्तस्य स्मरन्पर्यस्रुलोचनः । KRT_3_0251ab  
स्वयं लिखित्वा श्लोकं च स्वकमेकं व्यसर्जयत् ॥ KRT_3_0251cd  
नाकारमुद्वहसि नैव विकत्थसे त्वं दित्सां न सूचयसि मुञ्चसि सत्फलानि । KRT_3_0252ab  
निःशब्दवर्षणमिवाम्बुधरस्य राजन्संलक्ष्यते फलत एव तव[^0252-1] प्रसादः ॥ KRT_3_0252cd  
ततः प्रविश्य नगरं सैन्यैः पिहितदिक्तटैः । KRT_3_0253ab  
क्रमागतामिव महीं यथावत्पर्यपालयत् ॥ KRT_3_0253cd  
त्यागे वा पौरुषे वापि तस्यौचित्योन्नतात्मनः[^0254-1] । KRT_3_0254ab  
क्ष्माभुजस्तर्कुकस्येव[^0254-2] नाभूत्परिमितेच्छता ॥ KRT_3_0254cd  
यष्टुं यज्ञान्धृतोद्योगस्त्यागी विततदक्षिणान् । KRT_3_0255ab  
पशुबन्धमनुध्याय करुणाकूणितोभवत्[^0255-1] ॥ KRT_3_0255cd  
अमारमादिशेशाथ यावद्राज्यं स्वमण्डले । KRT_3_0256ab  
चूर्णीकृत्य सुवर्णादि प्रददौ च करम्भकम् ॥ KRT_3_0256cd  
करम्भके कीर्यमाणे मातृगुप्तेन भूभुजा । KRT_3_0257ab  
वैतृष्ण्यमुन्मिषत्तोषो न को नाम न्यषेवत ॥ KRT_3_0257cd  
गुणी च दृष्टकष्टश्च वदान्यश्च[^0258-1] स पार्थिवः । KRT_3_0258ab  
विक्रमादित्यतोप्यासीदभिगम्यः शुभार्थिनाम् ॥ KRT_3_0258cd  
विवेकतया तस्य श्लाघ्यया सुरभीकृताः । KRT_3_0259ab  
लक्ष्मीविलासाः क्ष्माभर्तुरशोभन्त मनीषिषु ॥ KRT_3_0259cd  
हयग्रीववधं[^0260-1] मेण्ठस्तदग्रे दर्शयन्नवम् । KRT_3_0260ab  
आसमाप्ति ततो नापत्साध्वसाध्विति वा वचः ॥ KRT_3_0260cd  
अथ ग्रथयितुं तस्मिन्पुस्तकं प्रस्तुते न्यधात् । KRT_3_0261ab  
लावण्यनिर्याणभिया तदधः[^0261-1] स्वर्णभाजनम् ॥ KRT_3_0261cd  
अन्तरज्ञतया तस्य तादृश्या कृतसत्कृतिः । KRT_3_0262ab  
भर्तृमेण्ठः कविर्मेने पुनरुक्तं श्रियोर्पणम् ॥ KRT_3_0262cd  
स मातृगुप्तस्वाम्याख्यं निर्ममे मधुसूदनम् । KRT_3_0263ab  
कालेनादत्त यद्वामान्मम्मः स्वसुरसद्मने[^0263-1] ॥ KRT_3_0263cd  
इत्यासादितराज्यस्य शासतः क्ष्मां क्षमापतेः । KRT_3_0264ab  
त्रिमासोना ययुस्तस्य सैकाहाः पञ्च वत्सराः ॥ KRT_3_0264cd  
कृतार्थतां तीर्थतोयैराञ्जनेयोनयन्पितॄन्[^0265-1] । KRT_3_0265ab  
जातं तादृशमश्रौषीत्स्वस्मिन्देशे पराक्रमम्[^0265-2] ॥ KRT_3_0265cd  
पितृशोकार्द्रता तस्य क्रोधेनान्तरधीयत । KRT_3_0266ab  
तरोरिवार्कतापेन नैशाम्बुलवसिक्तता ॥ KRT_3_0266cd  
श्रीपर्वते पाशुपतव्रतिवेषस्तमागतम्[^0267-1] । KRT_3_0267ab  
आचख्यावश्वपादाख्यः सिद्धः कन्दाशनं ददत् ॥ KRT_3_0267cd  

[^0243-1]:  

[^0243-2]: A1 indicates the vv. ll. विदीयन्ते and विदत्तं.  

[^0245-1]: Thus A3; A1 राजा.  

[^0246-1]: Thus corr. by later hand from A1 ॰गुप्तम॰; G R as above.  

[^0247-1]: A3 gloss अत्यवाहयत्.  

[^0250-1]: Thus A1; A3 स्वात्म्यानि, also G R; Edd. खाद्यानि.  

[^0252-1]: तव supplied by A3.  

[^0254-1]: Thus corr. by later hand from A1 ॰चित्यौन्न॰.  

[^0260-1]: A3 gloss काव्यम्.  

[^0261-1]: A3 राजाधः.  

[^0263-1]: A1 gloss स्वदेवगृहाय.  

[^0265-1]: A3 gloss प्रवरसेनः.  

[^0265-2]: A3 पराभवम्.  

[^0267-1]: A3 gloss प्रवरसेनं.  

[page 33]  



जन्मान्तरे लब्धसिद्धिस्त्वामस्म्युपरि[^0268-1] साधकम् । KRT_3_0268ab  
वाञ्छामपृच्छं राज्यार्थमभिलाषस्तु तेभवत् ॥ KRT_3_0268cd  
सयत्रं तत्र कर्तुं तन्मनोरथमनन्यथा । KRT_3_0269ab  
अथ मामित्थमादिक्षत्क्षपारमणशेखरः[^0269-1][^0269-2] ॥ KRT_3_0269cd  
गणोयं मामकः सिद्धो यस्तवोपरि साधकः । KRT_3_0270ab  
जन्मान्तरेस्य राज्येच्छां कुर्यामहमनन्यथा ॥ KRT_3_0270cd  
भावं भवस्तद्भवतो भगवान्दत्तदर्शनः । KRT_3_0271ab  
साफल्यं नेष्यतीत्येवमभिधाय तिरोदधे[^0271-1] ॥ KRT_3_0271cd  
साम्राज्येच्छोः समामेकां तत्र तस्य[^0272-1] तपस्यतः । KRT_3_0272ab  
लब्धस्मृतिः[^0272-2] सिद्धगिरा प्रददौ दर्शनं शिवः ॥ KRT_3_0272cd  
व्रतिवेषं तमादिष्टवाञ्छितार्थसमर्पणम् । KRT_3_0273ab  
स जगन्निर्जयोन्निद्रं नरेन्द्रत्वमयाचत ॥ KRT_3_0273cd  
उपेक्ष्य मोक्षं किम् क्ष्माभृद्भोगानिच्छसि भङ्गुरान् । KRT_3_0274ab  
इति जिज्ञासुना भावं शंभुना सोभ्यधीयत ॥ KRT_3_0274cd  
स तं बभाषे शंभुं त्वां बुद्ध्वा व्याजतपोधनम् । KRT_3_0275ab  
अभ्यधामिदमद्धा त्वं न स देवो जगद्गुरुः ॥ KRT_3_0275cd  
महान्तो ह्यर्थिताः स्वल्पं फलन्त्यल्पेतरत्स्वयम्[^0276-1] । KRT_3_0276ab  
उदन्यया[^0276-2] वदान्योदाद्दुग्धाब्धिं[^0276-3] स[^0276-4] पोयोर्थिने ॥ KRT_3_0276cd  
अस्य वैकल्यकैवल्यलाभनिश्चलचेतसः । KRT_3_0277ab  
नो वेत्स्यभिजनस्याभिभूतिं[^0277-1] मर्मव्यथावहाम् ॥ KRT_3_0277cd  
जगत्परिवृढः[^0278-1] प्रौढप्रीतिस्तं सफलार्थनम्[^0278-2] । KRT_3_0278ab  
कृत्वा प्रादुष्कृतवपुस्ततो भूयोभ्यभाषत ॥ KRT_3_0278cd  
मज्जतो राज्यसौख्येषु सायुज्यावाप्तिदूतिकाम्[^0279-1] । KRT_3_0279ab  
मदाज्ञयाश्वपादस्ते संज्ञां काले करिष्यति ॥ KRT_3_0279cd  
इत्युक्त्वान्तर्हिते देवे स कृतव्रतपारणः । KRT_3_0280ab  
आगच्छदश्वपादं[^0280-1] तमापृच्छयाभिमतां भुवम् ॥ KRT_3_0280cd  
ततो विदितवृत्तान्तो[^0281-1] मातृगुप्ताभिषेणनात् । KRT_3_0281ab  
निषिध्य सविधायातानमात्यानब्रवीद्वचः[^0281-2] ॥ KRT_3_0281cd  
विक्रमादित्यमुत्सिक्तमुच्छेत्तुं यतते मनः । KRT_3_0282ab  
मातृगुप्तं प्रति न नो रोषेणारूषितं मनः ॥ KRT_3_0282cd  
अप्रियैरपि निष्पिष्टैः किं स्यात्क्लेशासहिष्णुभिः । KRT_3_0283ab  
ये तदुन्मूलने शक्ता जिगीषा तेषु शोभते ॥ KRT_3_0283cd  
यान्यब्जान्युदयं द्विषन्ति शशिनः कोन्यस्ततोसंमतस्तन्निर्माथिकरीन्द्रदन्तदलनं[^0284-1] यन्नाम कोयं नयः । KRT_3_0284ab  
सामर्थ्यप्रथनाय चित्रमसमैः[^0284-2] स्पर्धां विधूयोन्नता ये तेषु प्रभवन्ति तत्र जहति व्यक्तं प्ररूढा रुषः ॥ KRT_3_0284cd  
त्रिगर्तानां भुवं जित्वा स व्रजन्नथ भूपतिः । KRT_3_0285ab  
विक्रमादित्यमशृणोत्कालधर्ममुपागतम् ॥ KRT_3_0285cd  
तस्मिन्नहनि भूभर्त्रा शोकान्निःश्वसतानिशम्[^0286-1] । KRT_3_0286ab  
नास्नायि नाशि नास्वापि स्थितेनावनताननम् ॥ KRT_3_0286cd  
अन्येद्युर्भुवमुत्सृज्य कश्मीरेभ्यो विनिर्गतम् । KRT_3_0287ab  
शुश्राव मातृगुप्तं स नातिदूरे कृतस्थितिम् ॥ KRT_3_0287cd  
कैश्चिन्निर्वासितो मा स्विन्मदीयैरिति शङ्कितः । KRT_3_0288ab  
ययौ प्रवरसेनोस्य पार्श्वं मितपरिच्छदः ॥ KRT_3_0288cd  
कृतार्हणं सुखासीनं ततः पप्रच्छ तं शनैः । KRT_3_0289ab  
विनयावनतो राजा[^0289-1] राज्यत्यागस्य कारणम् ॥ KRT_3_0289cd  
बभाषे तं क्षणं स्थित्वा स[^0290-1] निःश्वस्य[^0290-2] विहस्य च । KRT_3_0290ab  
गतः स सुकृती[^0290-2] राजन्येन भूमिभुजो वयम् ॥ KRT_3_0290cd  
यावन्मूर्ध्नि रवेः पादास्तावद्द्योतयते दिशः । KRT_3_0291ab  
द्योतने नान्यथा किंचिद्ग्रावैव[^0291-1] तपनोपल्अः[^0291-2] ॥ KRT_3_0291cd  

[^0268-1]: मस्म्यु supplied by A3 in space left by A1.  

[^0269-1]:  

[^0269-2]: A3 glosses आदिदेश and ईश्वरः.  

[^0271-1]: A3 gloss अश्वपादः.  

[^0272-1]: A3 gloss प्रवरसेनस्य.  

[^0272-2]: Thus A1; corr. by later hand into ॰स्मृतेः, as found also in R.  

[^0276-1]: A1 gloss स्वल्पमर्थिता बहु फलन्ति महान्तः.  

[^0276-2]: A1 gloss उदन्यया पिपासया.  

[^0276-3]: Emended: A R G वदन्यो.  

[^0276-4]: A3 gloss शिवः.  

[^0277-1]: A3 gloss पराभवं.  

[^0278-1]: A3 gloss प्रभुः.  

[^0278-2]: Thus corr. by A3 from A1 स फलार्थिनम्.  

[^0279-1]: Thus A1; corr. by later hand into सांयुज्या॰.  

[^0280-1]: A3 अगच्छ॰.  

[^0281-1]: त्त supplied by A3 in space left by A1.  

[^0281-2]: A3 gloss निकटं.  

[^0284-1]: A3 gloss तेभ्यः.  

[^0284-2]: A3 gloss नीचैः.  

[^0286-1]: Emended; A निश्वस॰.  

[^0289-1]: A3 gloss प्रवरसेनः.  

[^0290-1]: A3 gloss मातृगुप्तः.  

[^0290-2]: Thus corr. by later hand from A1 निश्वस्य.  

[^0290-3]: A3 gloss विक्रमादित्यः.  

[^0291-1]: Thus A1; corr. by A3 into द्योतयेन्नान्यथा किं न which reading is found also in G R Edd.  

[^0291-3]: A2 gloss सूर्यकान्तः.  

[page 34]  



अथ राजाभ्यधात्केन राजन्नपकृतं तव । KRT_3_0292ab  
यत्प्रत्यपपचिकीर्षायै[^0292-1] तमीशमनुशोचसि ॥ KRT_3_0292cd  
मातृगुप्तस्ततोवादीत्कोपस्मितसिताधरः । KRT_3_0293ab  
अस्मानुत्सहते कश्चिन्नापकर्तुं बलाधिकः ॥ KRT_3_0293cd  
नयता गण्यतामस्मानन्तरज्ञेन तेन[^0294-1] हि । KRT_3_0294ab  
न भस्मनि हुतं सर्पिनोर्नोप्तं वा सस्यमूषरे ॥ KRT_3_0294cd  
उपकारं स्मरन्तस्तु कृतज्ञत्ववशंवदाः[^0295-1] । KRT_3_0295ab  
पदवीमुपकर्तॄणां यान्ति निश्चेतना अपि ॥ KRT_3_0295cd  
निर्वाणमनुनिर्वाति तपनं तपनोपलः । KRT_3_0296ab  
इन्दुमिन्दुमणिः किं च शुष्यन्तमनुशुष्यति ॥ KRT_3_0296cd  
पुण्यां वाराणसीं गत्वा तस्माच्छमसुखोन्मुखः । KRT_3_0297ab  
इच्छामि सर्वसंन्यासं कर्तुं द्विजनोचितम् ॥ KRT_3_0297cd  
मणिदीपमिवेशं[^0298-1] तमन्तरेणान्धकारिताम् । KRT_3_0298ab  
बिभेमि द्रष्टुमप्युर्वी भोगयोगे कथैव का ॥ KRT_3_0298cd  
इत्यौचित्यनिधेस्तस्य वाणीमाकर्ण्य विस्मितः । KRT_3_0299ab  
धीरः प्रवरसेनोपि व्याजहारोचितं वचः ॥ KRT_3_0299cd  
सत्यं विश्वंभरा देवी भूपते रत्नसूरियम् । KRT_3_0300ab  
उत्पत्त्या द्योतने धर्म्यैः कृतज्ञैर्या भवादृशैः ॥ KRT_3_0300cd  
अन्तरज्ञतया श्लाघ्यः कोन्यस्तस्मान्महीभुजः[^0301-1] । KRT_3_0301ab  
इत्थं जडे जगत्येकस्त्वां यथावद्विवेद यः ॥ KRT_3_0301cd  
चिरं खलु खिलीभूताः कृतज्ञत्वस्य वीथयः । KRT_3_0302ab  
धीर त्वयैव न त्वामु[^0302-1] संचारो यदि दर्श्यते[^0302-2] ॥ KRT_3_0302cd  
पाकश्चेन्न शुभस्य मेद्य तदसौ प्रागेव नादात्किमु स्वार्थश्चेन्न मयास्य किं न भजते दीनान्स्वबन्धूनयम् । KRT_3_0303ab  
मत्तो रन्ध्रदृशोस्य भीर्यदि न तल्लुब्धः किमेष त्यजेदित्यन्तःपुरुषाधमः कलयति प्रायः कृतोपक्रियः ॥ KRT_3_0303cd  
अत्युदात्तगुणेष्वेषा कृतपुण्यैः प्ररोपिता । KRT_3_0304ab  
शतशाखीभवत्येव यावन्मात्रापि सत्क्रिया ॥ KRT_3_0304cd  
तत्त्वं गुणवतामग्र्यस्तत्त्वज्ञ्जैश्चाभिनन्दितः । KRT_3_0305ab  
परीक्षितो मणिरिव व्यक्तं बहुमतः सताम् ॥ KRT_3_0305cd  
तस्मादनुगृहाणास्मान्मा स्म त्याक्षीर्नरेन्द्रताम् । KRT_3_0306ab  
ममापि ख्यातिमायातु गुणवत्पक्षपातिता ॥ KRT_3_0306cd  
पूर्वं तेनाथ चरमं मयापि प्रतिपादिताम् । KRT_3_0307ab  
भवान्प्रतिप्रणयिनीं[^0307-1] विदधातु पुनर्भुवम् ॥ KRT_3_0307cd  
अव्याजौदार्यचर्यस्य श्रुत्वेति नृपतेर्वचः । KRT_3_0308ab  
कृतस्मितो मातृगुप्तः शनैर्वचनमब्रवीत् ॥ KRT_3_0308cd  
यान्यक्षराण्यन्तरेण[^0309-1] वाच्यं वक्तुं न पार्यते । KRT_3_0309ab  
का गतिस्तदुपादाने मर्यादोल्लङ्घनं विना ॥ KRT_3_0309cd  
अतः[^0310-1] परुषमप्यद्य किंचिदेव मयोच्यते । KRT_3_0310ab  
अव्याजार्जवमप्येतदार्थत्वमवधीर्यते ॥ KRT_3_0310cd  
सर्वः स्मरति सर्वस्य प्रागवस्थासु लाघवम् । KRT_3_0311ab  
आत्मैव वेत्ति माहात्म्यं वर्तमाने क्षणे पुनः ॥ KRT_3_0311cd  
पूर्वावस्था मदीया ते त्वदीया या च मे हृदि । KRT_3_0312ab  
ताभ्यां विमोहितावावां न विद्वोन्योन्यमाशयम् ॥ KRT_3_0312cd  
राजा भूत्वा कथं मादृक्प्रतिगृह्णातु संपदः । KRT_3_0313ab  
कथमेकपदे सर्वमौचित्यं परिमार्जतु ॥ KRT_3_0313cd  
असाधारणमौदार्यमाहात्म्यं तस्य भूपतेः । KRT_3_0314ab  
भोगमात्रकृते मादृक्किं साधारणतां नयेत् ॥ KRT_3_0314cd  
अपि च स्पृहयालुः स्यां भोगेभ्यो यदि भूपते । KRT_3_0315ab  
ध्रियमाणेभिमाने मे केन ते[^0315-1] विनिवारिताः ॥ KRT_3_0315cd  
यन्ममोपकृतं तेन तद्विना प्रत्युपक्रियाम् । KRT_3_0316ab  
जीर्णमेवाधुनाङ्गेषु प्रभवत्वेष निश्चयः ॥ KRT_3_0316cd  
या गतिर्भूभुजोमुष्य मया तामनुगच्छता । KRT_3_0317ab  
पात्रापात्रविवेक्तृत्वख्यातिर्नेया प्रकाश्यताम् ॥ KRT_3_0317cd  
एतावत्येव कर्तव्ये यातेस्मिन्कीर्तिशेषताम्[^0318-1] । KRT_3_0318ab  
भोगमात्रपरित्यागाद्विदध्यां सत्यसंधताम् ॥ KRT_3_0318cd  

[^0292-1]: Thus corr. by later hand from 1 यत्पत्युप॰.  

[^0294-1]: A3 gloss तेन हर्षदेवेन.  

[^0295-1]: A3 ॰वशीकृताः.  

[^0298-1]: A3 gloss विक्रमादित्यं.  

[^0302-1]: A3 gloss वीथीषु.  

[^0302-2]: दर्श्यते supplied by A3 in space left by A1.  

[^0307-1]: Thus A1; A3 ॰न्पाणिप्र॰.  

[^0309-1]: Thus corr. by A3 from A1 यान्यक्षारा॰.  

[^0310-1]: This verse has been omitted by A1 and supplied in margin by A3; found in R G.  

[^0315-1]: A3 gloss ते भोगा इत्यर्थः.  

[^0318-1]: A3 gloss विक्रमादित्ये.  

[page 35]  



इत्युक्त्वा विरते तस्मिञ्ज्गाद जगातीपतिः । KRT_3_0319ab  
त्वदीया न मया स्पृशयास्त्वयि जीवति संपदः ॥ KRT_3_0319cd  
अथ वाराणसीं गत्वा कृतकाषायसंग्रहः । KRT_3_0320ab  
सर्वं संन्यस्य सुकृती मातृगुप्तोभवद्यतिः ॥ KRT_3_0320cd  
राजा प्रवरसेनोपि काश्मीरोत्पत्तिमञ्जसा । KRT_3_0321ab  
निखिलां मातृगुप्ताय प्राहिणोद्दृढनिश्चयः ॥ KRT_3_0321cd  
स्स हठापतितां लक्ष्मीं भिक्षाभुक्प्रतिपादयन् । KRT_3_0322ab  
सर्वाaर्थिभ्यः कृती वर्षान्दश प्राणानधारयत् ॥ KRT_3_0322cd  
अन्योन्यं साभिमानानामन्योन्यौचित्यशालिनाम् । KRT_3_0323ab  
त्रयाणामपि[^0323-1] वृत्तान्त एष त्रिपथगापयः ॥ KRT_3_0323cd  
राजा प्रवरसेनोथ नमयन्नवनीधरान् । KRT_3_0324ab  
अकृच्छ्रलङ्घ्याः ककुभो वृद्धस्य यशसो व्यधात् ॥ KRT_3_0324cd  
पीताब्धिर्लङ्घितोर्वीभृत्कुम्भयोनिरिवानयत् । KRT_3_0325ab  
तस्य प्रतापः प्रभवन्भुवनानि[^0325-1] प्रसन्नताम् ॥ KRT_3_0325cd  
शुष्यत्तमालपन्नाणि शीर्णताडीदलानि च । KRT_3_0326ab  
तत्सेनार्णवतीराणि चक्रेरिस्त्रीमुखानि च ॥ KRT_3_0326cd  
स गङ्गालिङ्गिताङ्गस्य पूर्ववारिनिधेर्व्यधात् । KRT_3_0327ab  
सैन्येभमदनिष्पन्दैः कालिन्दीसंगमाश्रियम् ॥ KRT_3_0327cd  
रोधस्यपरपाथोधेः कटकैः स्पृष्टदिक्तटैः । KRT_3_0328ab  
चकारोत्पाट्य सौराष्ट्रानसौ राष्ट्रविपाटनम् ॥ KRT_3_0328cd  
यशोर्थिनः पार्थिवेषु द्वेषरागवहिष्कृतः । KRT_3_0329ab  
ववृधे धर्मविजयस्तस्य क्षितिशतक्रतोः ॥ KRT_3_0329cd  
वैरिनिर्वासितं पित्र्ये विक्रमादित्यजं न्यधात् । KRT_3_0330ab  
राज्ये प्रतापशीलं स शीलादित्यापराभिधम् ॥ KRT_3_0330cd  
सिंहासनं स्ववंश्यानां तेनाहितहृतं ततः । KRT_3_0331ab  
विक्रमादित्यवसतेरानीतं स्वपुरं पुनः ॥ KRT_3_0331cd  
हेतूनुदीर्य विविधानमन्वानं पराजयम् । KRT_3_0332ab  
सप्त वारान्स[^0332-1] तत्याज जित्वा मुम्मुनिभूभुजम्[^0332-1] ॥ KRT_3_0332cd  
धार्ष्ट्यादथाष्टमे वारे हेतुमाख्यातुमुद्यतम् । KRT_3_0333ab  
धिक्पशून्बध्यतां सोयमित्यूचे नृपतिः क्रुधा ॥ KRT_3_0333cd  
अवध्योहं पशुत्वेन वीरेत्युक्त्वाभयोत्सुकः । KRT_3_0334ab  
मध्येसमं ननर्तास्य सोनुकुर्वन्कलापिनम् ॥ KRT_3_0334cd  
नृत्तं केकां च शिखिनो[^0335-1] दृष्ट्वास्मै द्रविणं नृपः । KRT_3_0335ab  
अभयेन समं प्रादात्ताaलावचरणोचितम्[^0335-2] ॥ KRT_3_0335cd  
वसतोस्य दिशो जित्वा नप्तुः पैतामहे पुरे । KRT_3_0336ab  
कर्तुं पुरं स्वनामाङ्कं प्रथते स्म मानोरथः ॥ KRT_3_0336cd  
रात्रौ क्षेत्रं च लग्नं च दिव्यं ज्ञातुमथैकदा । KRT_3_0337ab  
स वीरो वीरचर्यायां निर्ययौ पार्थिवार्यमा ॥ KRT_3_0337cd  
गच्छतः क्ष्मापतेस्तस्य मौलिरत्राग्रबिम्बितः[^0338-1] । KRT_3_0338ab  
बभार ताराप्रकरो रक्षासर्षपविभ्रमम् ॥ KRT_3_0338cd  
अथानन्तचितालोकस्पष्टभीमतटद्रुमाम् । KRT_3_0339ab  
श्मशानप्रान्ततटिनीं पर्यटन्नाससाद सः ॥ KRT_3_0339cd  
ततस्तस्य सरित्पारे मुक्तसंरावमग्रतः । KRT_3_0340ab  
ऊर्ध्वबाहु महद्भूतं प्रादुरासीन्महौजसः ॥ KRT_3_0340cd  
नृपतिस्तस्य दृक्पातैर्ज्वलद्भिः कपिशीकृतः । KRT_3_0341ab  
उल्काज्योतिःकृताश्लेषः कुलाद्रिरिव दिद्युते ॥ KRT_3_0341cd  
तमथ प्रतिशब्देन घोरेणापूरयन्दिशः । KRT_3_0342ab  
अत्रासं विहसन्नुच्चैरुवाच क्षणदाचरः ॥ KRT_3_0342cd  
संत्यज्य विक्रमादित्यं सत्त्वोद्रिक्तं च शूद्रकम् । KRT_3_0343ab  
त्वाम् च भूपाल पर्याप्तं धैर्यमन्यत्र दुर्लभम् ॥ KRT_3_0343cd  
वसुधाधिपते वाञ्छासिद्धिस्तव विधीयते । KRT_3_0344ab  
सेतुमेतं समुत्तीर्य पार्श्वसीमन्तितां मम ॥ KRT_3_0344cd  
इत्युदीर्य निजं जानुं रक्षः पारात्प्रसारयत्[^0345-1] । KRT_3_0345ab  
तन्महासरितो वारि सेतुसीमन्तितं व्यधात् ॥ KRT_3_0345cd  
अङ्गेन रक्षःकायस्य ज्ञात्वा सेतुं प्रकल्पितम् । KRT_3_0346ab  
वीरः प्रवरसेनोथ विकोशां क्षुरिकां दधे ॥ KRT_3_0346cd  

[^0323-1]: A1 gloss त्रयाणां विक्रमादित्यमातृगुप्तप्रवरसेनानाम्.  

[^0325-1]: A3 gloss जलान्यपि.  

[^0332-1]: A3 gloss प्रवरसेनः.  

[^0332-2]: Doubtful emendation:: मुंमु has been supplied by A3 in space left by A1; A3 has marked a different division of the words, जित्वाऽमुं । मुनिभूभुजम्, which is also indicated by the interlinear gloss of A3 प्रतापशीलं; C reads मुम्मुनि॰. For the name मुम्मुनि see iv. 167; v. 516; vii. 2180 (C).  

[^0335-1]: A3 gloss शिखिवद्दृष्ट्वा.  

[^0335-2]: Thus A1; A3 तालार्धचरणो॰.  

[^0338-1]: Thus A3; A1 ॰त्राङ्ग॰.  

[^0345-1]: Thus apparently A1; A3 ॰यन्.  

[page 36]  



स तयोत्कृत्त्य तन्मांसं कृतसोपानपद्धतिः । KRT_3_0347ab  
अतरद्यत्र तत्स्थानं क्षुरिकाबल[^0347-1] उच्यते ॥ KRT_3_0347cd  
पार्श्वस्थं तं लग्नमुक्त्वा प्रातर्मत्सूत्रपातनम् । KRT_3_0348ab  
दृष्ट्वा पुरं विधेहीति वदद्भूतं तिरोदधे ॥ KRT_3_0348cd  
देव्या शारिकयाट्टेन यक्षेणाधिष्ठिते[^0349-1] च सः । KRT_3_0349ab  
ग्रामे शारीटकेपश्यत्सूत्रं[^0349-1] वेतालपातितम् ॥ KRT_3_0349cd  
भक्त्या प्रतिष्ठां प्राक्तस्मिन्निनीषौ प्रवरेश्वरम् । KRT_3_0350ab  
जयस्वामी स्वयं पीठे भित्त्वा यन्त्रमुपाविशत् ॥ KRT_3_0350cd  
वेतलावेदितं लग्नं जानतो जगतीभुजा । KRT_3_0351ab  
स्थपतेः स ज्याख्यस्य[^0351-1] नाम्ना प्रख्यापितोभवत् ॥ KRT_3_0351cd  
नगराप्रतिलोम्याय भक्त्या तस्य विनायकः । KRT_3_0352ab  
प्रत्यङ्मुखः प्राङ्मुखतां भीमस्वामी स्वयं ययौ ॥ KRT_3_0352cd  
सद्भावश्र्यादिका देव्यस्तेन श्रीशब्दलाञ्छिताः । KRT_3_0353ab  
पञ्च पञ्चजनेन्द्रेण पुरे तस्मिन्निवेशिताः ॥ KRT_3_0353cd  
वितस्तायां स भूपालो बृहत्सेतुमकारयत् । KRT_3_0354ab  
ख्याता ततः[^0354-1] प्रभृत्येव तादृग्रौसेतुकल्पना ॥ KRT_3_0354cd  
श्रीजयेन्द्रविहारस्य बृहद्बुद्धस्य च व्यधात् । KRT_3_0355ab  
मातुलः स नरेन्द्रस्य जयेन्द्रो विनिवेशनम्[^0355-1] ॥ KRT_3_0355cd  
बुभोज सिंहलादीन्यो द्वीपान्स सचिवोकरोत् । KRT_3_0356ab  
मोराकनामा मोराकभवनं भुवनाद्भुतम् ॥ KRT_3_0356cd  
षट्विंशद्गृहलक्षाणि पुरं तत्प्रमथे पुरा । KRT_3_0357ab  
यस्यास्तां वर्धनस्वामी विश्वकर्मा च सीमयोः ॥ KRT_3_0357cd  
दक्षिणस्मिन्नेव पारे वितस्तायाः पुरा किल । KRT_3_0358ab  
निर्मितं तेन नगरं विभक्तैर्युक्तमापणैः ॥ KRT_3_0358cd  
ते तत्राभ्रंलिहाः सौधा यानध्यारुह्य दृश्यते । KRT_3_0359ab  
वृष्टिस्निग्धं निदाघान्ते चैत्रे चोत्कुसुमं जगत् ॥ KRT_3_0359cd  
तद्विना नगरं कुत्र पवित्राः सुलभा भुवि । KRT_3_0360ab  
सुभगाः सिन्धुसंभेदाः क्रीडावसथवीथिषु ॥ KRT_3_0360cd  
दृष्टः क्रीडानगोन्यत्र न मध्येनगरं क्वचित् । KRT_3_0361ab  
यतः सर्वोकसां लक्ष्मीः संलक्ष्या द्युपथादिव ॥ KRT_3_0361cd  
वैतस्तं वारि वास्तव्यैर्बृहत्तुहिनशर्करम्[^0362-1] । KRT_3_0362ab  
ग्रीष्मोग्रेह्नि स्ववेश्माग्रात्क्व ततोन्यत्र लभ्यते ॥ KRT_3_0362cd  
प्रतिदेवगृहं कोशास्ते तस्मिन्नर्पिता नृपैः । KRT_3_0363ab  
सहस्रशः शक्यते यैः क्रेतुं भूः सागराम्बरा ॥ KRT_3_0363cd  
पुरे निवसतस्तस्मिंस्तस्य राजप्रजासृजः । KRT_3_0364ab  
शनैः साम्राज्यलाभस्य षष्टिः संवत्सरा ययुः ॥ KRT_3_0364cd  
ललाटे शूलमुद्राङ्के जराशुक्लाः शिरोरुहाः । KRT_3_0365ab  
तस्य शंभुभ्रमासङ्गिगङ्गाम्भोविभ्रमं दधुः ॥ KRT_3_0365cd  
अथाश्वपादेनेशाननिदेशात्तत्क्षणागतः[^0366-1] । KRT_3_0366ab  
काश्मीरिको जयन्ताख्यो द्विजमायोजि पार्श्वगः ॥ KRT_3_0366cd  
श्रान्तोस्यध्वन्य नान्यस्माद्देशात्तेभिमतं भवेत् । KRT_3_0367ab  
राज्ञे प्रवरसेनाय लेख एष प्रदर्श्यताम् ॥ KRT_3_0367cd  
इत्युक्त्वार्पितलेखोसावसमर्थः पथः पृथून् । KRT_3_0368ab  
गन्तुं प्रस्थानखिन्नोस्मि सद्यस्तेनेत्यगद्यत ॥ KRT_3_0368cd  
स्नाह्यद्य तावत्त्वं स्पृष्टो द्विजः कापालिना मया । KRT_3_0369ab  
उक्त्वेति तेन क्षिप्तोसावासन्ने दीर्घिकाजले ॥ KRT_3_0369cd  
उन्मीलितेक्षणोद्राक्षीत्स्वं स्वदेशादथोत्थितम् । KRT_3_0370ab  
तस्थुषश्चार्चने राज्ञो भृत्यान्व्यग्राञ्जलाहतौ ॥ KRT_3_0370cd  
स्वमावेदयितुं नद्या नीयमाने नृपान्तिकम् । KRT_3_0371ab  
अव्याक्षिप्तोक्षिपल्लेखं स स्नानकलशे ततः ॥ KRT_3_0371cd  
प्रवरेशं स्नापयता स्रस्तं तत्कलशात्पुनः । KRT_3_0372ab  
राञ्जा लेखं वाचयित्वा जयन्तः प्रापितोन्तिकम् ॥ KRT_3_0372cd  
कृतं कृत्यं महद्दत्तं भोगा भ्क्ता वयो गतम् । KRT_3_0373ab  
किमन्यत्करणीयं ते यदि गच्छ शिवालयम् ॥ KRT_3_0373cd  
ततस्तं वृत्तसंकेतः संतोष्याभिमतार्पणात् । KRT_3_0374ab  
भित्त्वा तमश्मप्रासादं जगाहे विमलं नभः ॥ KRT_3_0374cd  
जनैः स ददृशे गच्छन्कैलासतिलकां दिशम् । KRT_3_0375ab  
विशदे घटयन्व्योम्नि द्वितीयतपनोदयम् ॥ KRT_3_0375cd  

[^0347-1]: Thus corr. by A3 from A1 ॰भाल; G ॰बाल.  

[^0349-1]: Thus corr. by later hand from A2 ॰ष्ठितं.  

[^0349-2]: A2 gloss हारटठ्.  

[^0351-1]: स्य supplied by A3.  

[^0354-1]: Thus corr. by A3 from A1 तदा.  

[^0355-1]: A3 gloss स्थापनम्.  

[page 37]  



जयन्तेनाद्भुतोदन्तहेतुनावाप्य संपदः । KRT_3_0376ab  
स्वनामाङ्काग्रहारादिकर्मभिर्निर्मलाः कृताः ॥ KRT_3_0376cd  
एवं स भुवनैश्वर्यं भुक्त्वा[^0377-1] भूमिभृतां वरः । KRT_3_0377ab  
अनेनैव शरीरेण भेजे भूतपतेः सभाम् ॥ KRT_3_0377cd  
प्रासादे प्रवरेशस्य सिद्धिक्षेत्रे क्षमापतेः । KRT_3_0378ab  
स्वर्गद्वारप्रतिभटं द्वारमद्यापि[^0378-1] लक्ष्यते ॥ KRT_3_0378cd  
तस्य रत्नप्रभादेव्यां जातो राजा युधिष्ठिरः । KRT_3_0379ab  
अपासीन्नवमासोनाः क्ष्मां चत्वारिंशतिं[^0379-1] समाः ॥ KRT_3_0379cd  
सर्वरत्नजयस्कन्दगुप्तशब्दाङ्किताभिधाः । KRT_3_0380ab  
आसन्विहारचैत्यादिकृत्यैस्तत्सचिवा वराः ॥ KRT_3_0380cd  
भवच्छेदाभिधं[^0381-1] ग्रामं स्तुत्यं चैत्यादिसिद्धिभिः । KRT_3_0381ab  
यो व्यधात्सोस्य वज्रेन्द्रोप्यासीन्मन्त्री जयेन्द्रजः ॥ KRT_3_0381cd  
दिक्कामिनीमुखोत्कीर्णकीर्तिचन्दनचित्रकाः । KRT_3_0382ab  
आसन्कुमारसेनाद्यास्तस्यान्येप्यग्र्यमन्त्रिणः ॥ KRT_3_0382cd  
पद्मावत्यां सुतस्तस्य नरेन्द्रादित्य इत्यभूत् । KRT_3_0383ab  
लङ्खणापरनामा[^0383-1] यो नरेन्द्रस्वामिनं व्यधात् ॥ KRT_3_0383cd  
वज्रेन्द्रतनयौ वज्रकनकौ यस्य मन्त्रिणौ । KRT_3_0384ab  
अभूतां सुकृतोदन्तौ राज्ञी च विमलप्रभा ॥ KRT_3_0384cd  
स विधायाधिकरणं लिखितस्थितये निजम् । KRT_3_0385ab  
द्यां त्रयोदशभिर्वर्षैरारुरोह महाभुजः ॥ KRT_3_0385cd  
तस्यानुजो धरणिभृद्रणादित्यस्तनोभवत् । KRT_3_0386ab  
तुञ्जीनापरनामानं यं जनाः प्राहुरञ्जसा ॥ KRT_3_0386cd  
जगद्विलक्षणं यस्य शङ्खमुद्राङ्कितं शिरः । KRT_3_0387ab  
अपूर्वशर्वरीशान्तर्लीनभानुश्रियं दधे ॥ KRT_3_0387cd  
रिपुकण्ठाटवीष्वासीद्यस्य धाराधरः पतन् । KRT_3_0388ab  
तद्वधूनेत्रकुण्डैस्तु जलाधिक्यमधार्यत ॥ KRT_3_0388cd  
अपूर्वो यत्प्रतापाग्निः प्रविश्योर्वी द्विषाम् न्यधात् । KRT_3_0389ab  
नारीनेत्रेषु नीरोर्मीन्मन्दिरेषु तृणाङ्कुरान् ॥ KRT_3_0389cd  
यस्य पाणिप्रणयितां कृपाणे समुपागते । KRT_3_0390ab  
कबन्धेभ्यः परो नृत्तं व्यधत्त द्विषद्बले[^0390-1] ॥ KRT_3_0390cd  
तस्याव्यपोह्यमाहात्म्या देवी दिव्याकृतेः प्रिया । KRT_3_0391ab  
विष्णुशक्तिः क्षितिं प्राप्ता रणारम्भाभिधाभवत् ॥ KRT_3_0391cd  
स हि जन्मान्तरे पूर्वं द्यूतकारोभवत्किल । KRT_3_0392ab  
कदापि प्राप निर्वेदं सर्वस्वं कितवैर्जितः ॥ KRT_3_0392cd  
देहत्यागोद्यतोप्यासीत्प्राप्यं किंचिद्विचिन्तयन् । KRT_3_0393ab  
न पर्यन्तेप्युपेक्षन्ते कितवाः स्वार्थसाधनम् ॥ KRT_3_0393cd  
अवन्ध्यदर्शनां विन्ध्ये देवीं भ्रमरवासिनीम् । KRT_3_0394ab  
द्रष्टुमैच्छद्वराकाङ्क्षी निर्व्यपेक्षः स्वजीविते ॥ KRT_3_0394cd  
भ्रमरैः शङ्कुपुच्छाद्यैः खण्ड्यमानस्य देहिनः । KRT_3_0395ab  
तदास्पदं हि विशतो दुर्लङ्घ्या पञ्चयोजनी । KRT_3_0395cd  
स वज्रशङ्कुपुच्छानां धीमांस्तेषां प्रतिक्रियाम् । KRT_3_0396ab  
देहेवश्यपरित्याज्ये मन्वानोभूददुष्कराम् ॥ KRT_3_0396cd  
प्रागयोवर्मणा देहं ततो महिषचर्मणा । KRT_3_0397ab  
तेन छादयता दत्तो मृल्लेपोथ सगोमयः ॥ KRT_3_0397cd  
अथ भानुकरोच्छुष्कमृल्लेपाम्रेडिताङ्गकः । KRT_3_0398ab  
स लोष्ट इव संचारी प्रतस्थे क्रूरनिश्चयः ॥ KRT_3_0398cd  
सरलां सरणिं त्यक्त्वा जीवितस्पृहया समम् । KRT_3_0399ab  
गुहा तेन ततः सान्द्रतमोभीमा व्यगाह्यत ॥ KRT_3_0399cd  
अथोदतिष्ठन्गर्तेभ्यो घोरा भ्रमरमण्डलाः । KRT_3_0400ab  
पक्षशब्दैः श्रुतिं घ्नन्तो मृत्युतूर्यरवैरिव ॥ KRT_3_0400cd  
ते तमुच्छुष्कमृल्लेपरेणुव्रणितलोचनाः । KRT_3_0401ab  
सहसा नाक्रमन्ते स्म प्रहन्तोपि बाधितुम् ॥ KRT_3_0401cd  
रेणुभिर्येन्धितदृशस्ते न्यवर्तन्त षट्पदाः । KRT_3_0402ab  
तेखण्डयंस्तु मृल्लेपं न्यपतन्ये नवा नवाः ॥ KRT_3_0402cd  
तैः खण्ड्यमानमुच्चण्डैर्व्रजतो योजनत्रयीम् । KRT_3_0403ab  
क्रमान्मृत्कवचं तस्य पथि संक्षयमाययौ ॥ KRT_3_0403cd  
ततो मुहुः प्रहरतां तेषां महिषचर्मणि । KRT_3_0404ab  
घोरश्चटचटाघोषः प्रादुरासीद्भयंकरः ॥ KRT_3_0404cd  

[^0377-1]: Thus A3; A1 त्यक्त्त्वा.  

[^0378-1]: A3 च्छिद्रं.  

[^0379-1]: Thus corr. by A3 from A1 चतुर्विंशतिं.  

[^0381-1]: A3 gloss भौच्छो.  

[^0384-1]: A1 ल X खणा॰.  

[^0390-1]: A3 indicates a varia lectio in the marginal note अन्यत् कबन्धेभ्यः परं नृत्तं न न्यधत्त द्विषद्बलम्; over the last word the gloss कर्तृ by the same hand.  

[page 38]  



चतुर्थयोजनस्यार्धमतिक्रम्य विवेद सः । KRT_3_0405ab  
रणत्कारैर्द्विरेफांस्तानयोवर्मनिपातिनः ॥ KRT_3_0405cd  
धावंस्ततोतिवेगेन खण्ड्यमानेन षट्पदैः । KRT_3_0406ab  
स शस्त्रवर्मणामोचि चित्तं[^0406-1] धर्येण नो पुनः ॥ KRT_3_0406cd  
गव्यूतिमात्रमासन्ने देवीधामनि धैर्यवान् । KRT_3_0407ab  
धुन्वन्कराभ्यां मधुपान्धावति स्म स धीरधीः ॥ KRT_3_0407cd  
अथ स्नाय्वस्थिशेषाङ्गो लूनमांसः षडङ्घ्रिभिः । KRT_3_0408ab  
कराभ्यामक्षिणी रक्षन्देव्यायतनमासदत् ॥ KRT_3_0408cd  
प्रशान्ते भृग्गसंपाते प्रकाशमवलोकयत् । KRT_3_0409ab  
स देव्याः पादयोरग्रे पपातोद्भ्रान्तजीवितः ॥ KRT_3_0409cd  
स्तोकावशेषप्राणं तं देव्याश्वासयितुं ततः । KRT_3_0410ab  
अभिरामं वपुः कृत्वा पस्पर्शाङ्गेषु पाणिना ॥ KRT_3_0410cd  
दिव्येन पाणिस्पर्शेन तेन पीयूषवर्षिणा । KRT_3_0411ab  
स क्षिप्रसादितस्वास्थ्यो दिक्षु चक्षेप चक्षुषी ॥ KRT_3_0411cd  
प्रविष्टमात्रः प्रैक्षिष्ट सिंहविटरसीम्नि याम् । KRT_3_0412ab  
घोराकारां स तां देवीं तदाद्राक्षीन्न तां पुनः॥[^0412-1] KRT_3_0412cd  
ददर्श पुनरुद्यानलतावासे विलासिनिम् । KRT_3_0413ab  
स्थितां पुष्करिणीतीरे श्यामां पुष्करलोचनाम् ॥ KRT_3_0413cd  
गृहीतहारमुक्तार्घां बद्ध्वा[^0414-1] पीनास्तनाञ्जलिम् । KRT_3_0414ab  
महार्हैः कान्तिकुसुमैर्यौवनेनार्चिताङ्गकाम् ॥ KRT_3_0414cd  
यावकाहारिणौ पादौ दधतीं कृच्छ्रचारिणौ । KRT_3_0415ab  
स्तनच्छन्नमुखं द्रष्टुं तपस्यन्ताविवान्वहम् ॥ KRT_3_0415cd  
भास्वद्बिम्बाधरां कृष्णकेशीं सितकराननाम् । KRT_3_0416ab  
हरिमध्यां शिवाकाराम् सर्वदेवमयीमिव ॥ KRT_3_0416cd  
तां विभाव्यानवद्याङ्गीं निर्जने यौवनोर्जिताम् । KRT_3_0417ab  
निन्येवारितवामेन[^0417-1] स कामेन विधेयताम् । KRT_3_0417cd  
दधती रूपमाधुर्यपूरच्छन्नामधृष्यताम् । KRT_3_0418ab  
अप्सराः प्रत्यभात्तस्य सा हि चित्ते न[^0418-1] देवता ॥ KRT_3_0418cd  
कृपामृदुरवादीत्तं व्यथितोसि चिरम् पथि । KRT_3_0419ab  
मुहुः सोम्य समाश्वस्य प्रार्थ्यतामुचितो वरः ॥ KRT_3_0419cd  
स तां बभाषे शान्तो मे भवत्या दर्शनाच्छ्रमः । KRT_3_0420ab  
अदेवी किं तु भवती वरं दातुं कथं क्षमा ॥ KRT_3_0420cd  
देवी जगाद तं भद्र कोयं ते मनसि भ्रमः । KRT_3_0421ab  
देवीं वा स्यामदेवी व्चा वरीतुं त्वां तु शक्नुयातम् ॥ KRT_3_0421cd  
इति सोभीष्टसंप्राप्तौ कारयित्वा प्रतिश्रवम् । KRT_3_0422ab  
दूरमुत्क्रान्तमर्यादः संगमं तामयाचत ॥ KRT_3_0422cd  
तमभ्यधात्सा दुर्बुद्धे कोयं तेनुचितो विधिः । KRT_3_0423ab  
प्रार्थयस्वेतरद्यस्मात्साहं भ्रमरवासिनी ॥ KRT_3_0423cd  
देवीं तां जानतोप्यस्य नाभूदवहितं मनः । KRT_3_0424ab  
निरुद्धा वासनाः केन जन्मान्तरनिबन्धनाः ॥ KRT_3_0424cd  
स तामुवाच सत्यां[^0425-1] चेद्देवि स्वां गिरिमिच्छसि । KRT_3_0425ab  
प्रमाणीकुरु मद्वाणीमहमन्यन्न कामये ॥ KRT_3_0425cd  
पूर्वमेव हि जन्तूनां योधिवासो निलीयते । KRT_3_0426ab  
तिलानामिव तेषां स पर्यन्तेपि न शीर्यते ॥ KRT_3_0426cd  
देवी वा भव कान्ता वा भीमा वा शोभनापि वा । KRT_3_0427ab  
उआदृशीं पूर्वमद्राक्षं तादृश्येवावभासि मे ॥ KRT_3_0427cd  
तमित्थं कथयन्तं सा ज्ञात्वा निश्चलनिश्चयम् । KRT_3_0428ab  
एवं जन्मान्तरे भावीत्यभ्यधादनुरोधतः ॥ KRT_3_0428cd  
उत्सहन्ते हि संस्प्रष्टुं न दिव्या[^0429-1] मर्त्यधर्मिणः । KRT_3_0429ab  
तद्गच्छ क्रूरसंकल्पेत्युक्त्वा सान्तर्दधे ततः ॥ KRT_3_0429cd  
अशून्यजन्मा भूयासं तया देव्येति चिन्तयन् । KRT_3_0430ab  
प्रयागवटशाखाग्रादहासीत्स वपुस्ततः ॥ KRT_3_0430cd  
सोजायत रणादित्यो रणारम्भा च सा भुवि । KRT_3_0431ab  
मर्त्यभावेपि या नैव जहौ जन्मान्तरस्मृतिम् ॥ KRT_3_0431cd  
रतिसेनाभिधश्चोलराजः सज्जोब्धिपूजने । KRT_3_0432ab  
तां तरङ्गान्ताल्लेभे रत्नराजिमिवोज्ज्वलम् ॥ KRT_3_0432cd  

[^0406-1]: A3 चित्रं.  

[^0412-1]: Thus A1; A3 G पुरः; R and Edd. read पुनः.  

[^0414-1]: Thus A1; altered by A3 to ॰मुक्तार्घान्बद्ध्वा. A3 reads in margin गृहीतहारमुक्तार्घां बद्ध्वपीनस्तनाञ्जलिम्, with gloss मुक्ता एवार्घाः. G and R follow A1.  

[^0417-1]: A1 writes ऽ after निन्ये.  

[^0418-1]: This division of the words in indicated by A1.  

[^0425-1]: Thus corr. by later hand from A1 सत्यं; स्त्यां also in G and R.  

[^0429-1]: A3 देव्यो.  

[page 39]  



आ बाल्याद्व्यक्तिदिव्योक्तिं तामलंकृतयौवनाम् । KRT_3_0433ab  
दिव्यार्हां पृथिवीशेभ्यो नार्थिभ्योपि ददौ नृपः ॥ KRT_3_0433cd  
रणादित्यनृपामात्ये दूत्यायाते तथैव तम् । KRT_3_0434ab  
प्रत्याख्यानेच्छुमाचख्यौ सैव तद्वरणं वरम् ॥ KRT_3_0434cd  
तदर्थमेव कथितस्वोत्पत्तिं तां ततः पिता । KRT_3_0435ab  
द्रुतं कुलूतभूभर्तुः सुहृदः प्राहिणोद्गृहान् ॥ KRT_3_0435cd  
प्रहृष्टो विप्रकृष्टं तं देशं गत्वा व्यधत्त ताम् । KRT_3_0436ab  
परिणीय रणादित्यः शुद्धान्तस्याधिदेवताम् ॥ KRT_3_0436cd  
मर्त्यसंस्पर्शभीरुः सा महादेवी भवन्त्यपि । KRT_3_0437ab  
तं मायया मोहयन्ती न पस्पर्श कदाचन ॥ KRT_3_0437cd  
व्यधान्मयामयीं राज्ञस्तल्पे स्वसदृशीं स्त्रियम् । KRT_3_0438ab  
स्वयं सा भ्रमरीरूपा निर्जगाम बहिर्निशि ॥ KRT_3_0438cd  
स नाम्ना स्वस्य देव्याश्च कृत्वा सुरगृहद्वयम् । KRT_3_0439ab  
माहेश्वरः शैललिङ्गे कारयामास कारुभिः ॥ KRT_3_0439cd  
श्वः प्रतिष्ठाप्रसङ्गेथ सज्जे तल्लिङ्गयोर्द्वयम्[^0440-1] । KRT_3_0440ab  
देशान्तरागतः कश्चिद्दूषयामास दैववित् ॥ KRT_3_0440cd  
स दृष्टप्रत्ययः शश्वत्तयोर्घटितलिङ्गयोः । KRT_3_0441ab  
अश्मखण्डैः समण्डूकैर्बभाषे गर्भमावृतम् ॥ KRT_3_0441cd  
किंकर्तव्यतया मूढं प्रतिष्ठाविन्नविह्वलम् । KRT_3_0442ab  
दिव्यदृष्टिः स्वयम् देवी ततो राजानमब्रवीत् ॥ KRT_3_0442cd  
राजन्गिरिसुतोद्वाहे पौरोहित्यं पुरा भजन् । KRT_3_0443ab  
स्वमर्चादेवमादत्त[^0443-1] पूजाभाण्डात्प्रजापतिः ॥ KRT_3_0443cd  
तां विष्णोः प्रतिमां वीक्ष्य पूजितां तेन धूर्जटिः । KRT_3_0444ab  
शून्यामिव तदा मेने शक्तिरूपां विना शिवम् ॥ KRT_3_0444cd  
निमन्त्रितैर्ढौकितानि रत्नान्यथ सुरासुरैः । KRT_3_0445ab  
पिण्डीकृत्य स्वयं चक्रे लिङ्गं भुवनवन्दितम् ॥ KRT_3_0445cd  
तां विष्णुप्रतिमां तच्च लिङ्गमीशानपूजितम् । KRT_3_0446ab  
स्वयं प्रजासृजः पूज्यं कालेनादत्त रावणः ॥ KRT_3_0446cd  
तेनाप्यभ्यर्च्यमानं तल्लङ्कायामभवच्चिरम् । KRT_3_0447ab  
देवद्वयं रावणान्ते नीतमासीच्च वानरैः ॥ KRT_3_0447cd  
तिर्यक्तया ते कपयो मुग्धा हिमनगौकसः । KRT_3_0448ab  
शान्तौत्सुक्याः शनैर्देवौ न्यधुरुत्तरमानसे ॥ KRT_3_0448cd  
प्रागेव सरसस्तस्मात्कुशलैः शिल्पिभिर्मया । KRT_3_0449ab  
तावद्धृतौ प्रातरत्र प्राप्तौ द्रक्ष्यस्यसंशयम् ॥ KRT_3_0449cd  
तयोः प्रतिष्ठा क्रियतामित्युक्त्वा पृथिवीभुजम् । KRT_3_0450ab  
देवी प्रयाता श्र्द्धान्तं सिद्धान्सस्मार खेचरान् ॥ KRT_3_0450cd  
ते[^0451-1] ध्यातमात्राः[^0451-2] संप्राप्ता देव्यादेशेन पाथसः[^0451-3] । KRT_3_0451ab  
उद्धृत्य नृपतेर्धाम्नि देवौ हरिहरौ न्यधुः[^0451-4] ॥ KRT_3_0451cd  
दिव्यैः प्रसूनैः संवीतौ हरनारायणौ जनः । KRT_3_0452ab  
प्रातर्नृपगृहे दृष्ट्वा परं विस्मयमाययौ ॥ KRT_3_0452cd  
तज्जे प्रतिष्ठालग्नेथ[^0453-1] माहेश्वरतया नृपः । KRT_3_0453ab  
रणेश्वरप्रतिष्ठायां पूर्वं यावत्समुद्यतः ॥ KRT_3_0453cd  
रणारम्भानुभावेन तावदेवाद्भुतावहः । KRT_3_0454ab  
स्वयं पीठे रणस्वामी भित्त्वा यन्त्रमुपाविशत् ॥ KRT_3_0454cd  
कर्तुं प्रभावजिज्ञासाम् राज्ञ्या[^0455-1] दत्तधनस्ततः । KRT_3_0455ab  
स स्वयंभूः स्वयम् भक्तांस्तांस्तान्ग्रामानदापयत्[^0455-1] ॥ KRT_3_0455cd  
कुम्भदासतया छन्नः सिद्धो ब्रह्माभिधो वसन् । KRT_3_0456ab  
परिज्ञाय तयोर्दिव्या प्रतिष्ठां गूढमादधे ॥ KRT_3_0456cd  
स वृत्तप्रत्यभिज्ञः सन्प्रतिष्ठाप्य रणेश्वरम् । KRT_3_0457ab  
व्योम्ना व्रजन्रणस्वामिप्रतिष्ठां गूढमादधे ॥ KRT_3_0457cd  
जनास्त्वलक्षयन्यत्स स्वयं पीठमवातरत् । KRT_3_0458ab  
इति केषामपि हृदि प्रवादोद्यापि[^0458-1] वर्तते ॥ KRT_3_0458cd  
सा[^0459-1] ब्रह्मप्रतिभं सिद्धं देवी ब्रह्मविदां वरम् । KRT_3_0459ab  
अकारयत्तमुद्दिश्य परार्ध्यं[^0459-2] ब्रह्ममण्डपम्[^0459-3] । KRT_3_0459cd  
रणारम्भास्वामिदेवौ दंपतिभ्यां व्यधीयत । KRT_3_0460ab  
मठः पाशुपतानां च ताभ्यां प्रद्युम्नमूर्धनि[^0460-1] ॥ KRT_3_0460cd  

[^0440-1]: A3 gloss शिवलिङ्गद्वयम्.  

[^0443-1]: Thus A3; A1 ॰धत्त.  

[^0451-1]:  

[^0451-2]:  

[^0451-3]: Thus corr. by later hand from A1 तं, ॰मात्र, पाथस.  

[^0451-4]: Thus A3; A1 व्यधुः.  

[^0453-1]: Thus A1; A3 ॰लिङ्गे.  

[^0455-1]: Thus corr. by A3 from A1 राज्ञा.  

[^0455-2]: Thus A3; A1 भक्तैस्तां॰.  

[^0456-1]: A3 gloss हरिहरयोः.  

[^0458-1]: Thus A3; A1 प्रवचो.  

[^0459-1]: Thus corr. by later hand from A1 स.  

[^0459-2]: Thus corr. by A3 from A1 पराख्यं.  

[^0459-3]: Thus !3; A1 ॰सत्तमम्.  

[^0460-1]: A3 gloss प्रद्युम्नमूर्धनि शारिकागिरौ.  

[page 40]  



आरोग्यशाला निरधाप्युल्लाघत्वाय रोगिणाम् । KRT_3_0461ab  
तेन सेनामुखीदेवीभयशान्त्यै च कारिता ॥ KRT_3_0461cd  
ख्यातिं रणपुरस्वामिसंज्ञया सर्वतो गतम् । KRT_3_0462ab  
स सिंहरोत्सिकाग्रामे मार्तण्डं प्रत्यपादयत् ॥ KRT_3_0462cd  
अमृतप्रभया तस्य राज्ञः पत्न्यान्यया कृतः । KRT_3_0463ab  
दक्षिणेस्मिन्नणेशस्य पार्श्वे देवोमृतेश्वरः ॥ KRT_3_0463cd  
मेघवाहनभूभर्तृपत्न्या भिन्नाख्यया कृते । KRT_3_0464ab  
विहारेपि तया बुद्धबिम्बं साधु निवेशितम् ॥ KRT_3_0464cd  
राज्ञे देव्यनुरक्ताय सानुक्रोशाय सैकदा । KRT_3_0465ab  
पातालसिद्धिदं मन्त्रं प्रददौ हाटकेश्वरम् ॥ KRT_3_0465cd  
मा भून्मोघास्य मत्प्राप्तिरिति मत्वा तयार्पितम् । KRT_3_0466ab  
असाधयत्स तं प्राप्य वशान्तं[^0466-1] वत्सरान्बहून् ॥ KRT_3_0466cd  
कृत्वेष्टिकापये कष्टं तपो[^0467-1] नन्दिशिलां गतः । KRT_3_0467ab  
भूरिभिर्वत्सरैर्मन्त्रसिद्धेः प्रणयितां ययौ ॥ KRT_3_0467cd  
स्वप्नैश्च सिद्धिलिंगैश्च जाताभङ्गुरनिश्चयः । KRT_3_0468ab  
चन्द्रभागाजलं[^0468-1] भित्त्वा नमुचेः प्राविशद्बिलम् ॥ KRT_3_0468cd  
विलेपावृततां याते दिवसान्येकविंशतिम् । KRT_3_0469ab  
प्रविश्य पौरान्प्राग्निन्ये दैत्यस्त्रीभोगभोगिताम् ॥ KRT_3_0469cd  
एवं स भूपतिर्भुक्त्वा[^0470-1] भुवं वर्षशतत्रयम् । KRT_3_0470ab  
निर्वाणश्लाघ्यनिर्व्यूढि पातालैश्वर्यमासदत्[^0470-2] ॥ KRT_3_0470cd  
सानुगे नृपतौ याते दैवतेयदयितान्तिकम् । KRT_3_0471ab  
देवी सा वैष्णवी शक्तिः श्वेतद्वीपमगाहत ॥ KRT_3_0471cd  
राजवंशेष्वनेकेषु राज्ञोर्वंशद्वये परम् । KRT_3_0472ab  
द्वयोरेवात्र निर्व्यूढिं प्रजावात्सल्यमागतम् ॥ KRT_3_0472cd  
रणादित्यस्य गोनन्दवंशे रामस्य राघवे[^0473-1] । KRT_3_0473ab  
लोकान्तरसुखस्यापि ययोरंशभुजः[^0473-2] प्रजाः ॥ KRT_3_0473cd  
विक्रमाक्रान्तविश्वस्य विक्रमेश्वरकृत्सुतः । KRT_3_0474ab  
तस्यासीद्विक्रमादित्यस्त्रिविक्रमपराक्रमः ॥ KRT_3_0474cd  
राजा ब्रह्मगलूनाभ्यां[^0475-1] सचिवाभ्यां समं महीम् । KRT_3_0475ab  
सोपासीद्वासवसमो द्वाचत्वारिंशतिं समाः ॥ KRT_3_0475cd  
चक्रे ब्रह्ममठं ब्रह्मा गलूनो लूनदुष्कृतः । KRT_3_0476ab  
रत्नावल्याख्यया बध्वा विहारं निरमापयत् ॥ KRT_3_0476cd  
राज्ञोनन्तरजस्तस्य राजाभूत्तदन्तरम् । KRT_3_0477ab  
तापितारातिभूपालो बालादित्यो बलेर्जितः ॥ KRT_3_0477cd  
लवणार्णवपानेन तर्षोत्कर्षमिवोद्वहन् । KRT_3_0478ab  
यत्प्रतापो रिपुस्त्रीणां सनेत्राम्भोभजन्मुखम् ॥ KRT_3_0478cd  
आसन्येरिमनोगाधबोधदण्डा इवाहृताः । KRT_3_0479ab  
यस्याद्यापि जयस्तम्भाः सन्ति ते पूर्ववारिधौ ॥ KRT_3_0479cd  
प्रभावाङ्केन वङ्काaलाञ्जित्वा येन व्यधीयत । KRT_3_0480ab  
काश्मीरिकनिवासाय कालम्ब्याख्यो[^0480-1] जनाश्रयः ॥ KRT_3_0480cd  
कश्मीरेषु धनोदग्रमग्रहारं द्विजन्मनाम् । KRT_3_0481ab  
राजा मडवराज्ये यो भेडराख्यमकारयत्[^0481-1] ॥ KRT_3_0481cd  
विशां विपाटितारिष्टमरिष्टोत्सादने[^0482-1] व्यधात् । KRT_3_0482ab  
वल्लभा यस्य बिम्बोष्ठी बिम्बा बिम्बेश्वरं हरम् ॥ KRT_3_0482cd  
भ्रातरो मन्त्रिणस्तस्य त्रयो मठसुरौकसोः । KRT_3_0483ab  
सेतोश्च कारका[^0483-1] आसन्खङ्खशत्रुघ्नमालवाः ॥ KRT_3_0483cd  
बभूव तस्य भूभर्तुर्भुवनाद्भुतविभ्रमा । KRT_3_0484ab  
तनयानङ्गलेखाख्या शृग्गारोदधिकौमुदी ॥ KRT_3_0484cd  
तां वीक्ष्य लक्षणोपेतां मृगाक्षीं पितुरन्तिके । KRT_3_0485ab  
अमोघप्रत्ययो व्यक्तं व्याजहारेति दैववित् ॥ KRT_3_0485cd  
भविता तत्र जामाता जगतीभोगभाजनम् । KRT_3_0486ab  
त्वदन्तमेव साम्राज्यं गोनन्दान्वयजन्मनाम् ॥ KRT_3_0486cd  
सुतासंतानसाम्राज्यमनिच्छन्नथ पार्थिवः । KRT_3_0487ab  
दैवं पुरुषकारेण जेतुमासीत्कृतोद्यमः ॥ KRT_3_0487cd  

[^0466-1]: Thus A; R G वंशान्तं; Edd. वसन्तं.  

[^0467-1]: Thus A3 -- A1 ततो.  

[^0468-1]: Thus corr. by later hand from A1 चान्द्र॰.  

[^0470-1]: Thus corr. by A3 from A1 भूत्वा.  

[^0470-2]: Thus A3; A1 ॰लेश्वरम्.  

[^0473-1]: A1 gloss वंशे.  

[^0473-2]: A3 gloss ययोः रामरणादित्ययोः.  

[^0475-1]: Emended; A R G ॰गलूरा॰.  

[^0480-1]: The words from कालाम्ब्याख्यो to कारका in verse 483 have been supplied by A1 at a later date and in a smaller handwriting., partly in space left for this purpose, partly in margin.  

[^0481-1]: Thus corr. by A3 from A1 भेरडा॰.  

[^0482-1]: A3 gloss रद्दोसाने.  

[^0483-1]: See note to verse 480 above.  

[page 41]  



अराजान्वयिने[^0488-1] दत्त्वा नेयं साम्राज्यहारिणी । KRT_3_0488ab  
मत्वेति प्रददौ कन्यां न कस्मैचन भूभुजे ॥ KRT_3_0488cd  
हेतुं स रूपतामात्रं कृत्वा जामातरं[^0489-1] नृपः । KRT_3_0489ab  
अथाश्वघासकायस्थं चक्रे दुर्लभवर्धनम् ॥ KRT_3_0489cd  
मातुः कार्कोटनागेन सुस्नातायाः समीयुषा[^0490-1] । KRT_3_0490ab  
राज्यायैव हि संजातो राज्ञा नाज्ञायि तेन सः[^0490-2] ॥ KRT_3_0490cd  
निश्चिन्वते हि ज्ञंमन्या यमेवायोग्यमाग्रहात् । KRT_3_0491ab  
जिगीषयेव तत्रैव निदधाति विधिः शुभम् ॥ KRT_3_0491cd  
मात्सर्येण जहद्ग्रहान्विसदृशे[^0492-1] धूमध्वजे योग्यतां ज्ञात्वा स्वां निदधत्त्विषं दिनपतिर्हास्यः प्रशान्त्युन्मुखः । KRT_3_0492ab  
दैवं वेत्ति न यः शिखी तु[^0492-2] परतो[^0492-3] नामास्तु तत्संभवाः स्युर्दीपा अपि यद्वशेन जगतस्तिग्मांशुविस्मारकाः ॥ KRT_3_0492cd  
धिया भाग्यानुगामिन्या चेष्टमानो नयोचितम् । KRT_3_0493ab  
अभूत्सर्वस्य चक्षुष्यः स तु दुर्लभवर्धनः ॥ KRT_3_0493cd  
प्रज्ञया द्योतमानं तं प्रज्ञादित्य इति प्रथाम् । KRT_3_0494ab  
कौवीरभाग्यस्वाभ्यां च शनकैः श्वशुरोनयत् ॥ KRT_3_0494cd  
पित्रोः प्रेयस्तयोद्वृत्ता[^0495-1] तारुण्यादिमदेन च । KRT_3_0495ab  
राजपुत्री यथावत्तु गणयामास नैव तम् ॥ KRT_3_0495cd  
स्वैरिणीसंगमो भोगा युवानोग्रे पितुर्गृहम् । KRT_3_0496ab  
पत्युर्मृदुत्वमित्यस्याः किं नाभूच्छीलविघ्नकृत् ॥ KRT_3_0496cd  
सा नित्यदर्शनाभ्यासाच्छनकैर्विशता मनः । KRT_3_0497ab  
अनङ्गलेखा खङ्खेन संप्रायुज्यत[^0497-1] मन्त्रिणा ॥ KRT_3_0497cd  
छन्नप्रेमसुखाभ्यासनष्टह्रीभीतिसंभ्रमा । KRT_3_0498ab  
धार्ष्ट्यं दिनाद्दिनं यान्ती ततस्तन्मयतां ययौ ॥ KRT_3_0498cd  
स मन्त्री दानमानाभ्यां वशीकृतपरिच्छदः । KRT_3_0499ab  
अन्तःपुरे यथाकामं विजहार तया सह[^0499-1] ॥ KRT_3_0499cd  
उपलेभे च शनकैस्तस्यास्तं शीलविप्रलवम् । KRT_3_0500ab  
विरागलिङ्गैरुद्यद्भिर्धीमान्दुर्लभवर्धनः[^0500-1] ॥ KRT_3_0500cd  
सखीमध्ये रहः स्मेरा विवर्णा भर्तृदर्शने । KRT_3_0501ab  
अकाण्ड एव प्रेत्याथ पश्यन्ती सस्मितं पथः ॥ KRT_3_0501cd  
पत्युः कोपे कृतावज्ञा भ्रूनेत्रचिबुकाञ्चनैः । KRT_3_0502ab  
तदप्रियं भाषमाणे सस्मितं न्यस्तलोचना ॥ KRT_3_0502cd  
तत्तुल्यगुणनिर्विण्णा तद्विपक्षस्तुतौ रता । KRT_3_0503ab  
रिरंसां तस्य संलक्ष्य सखीभिर्बद्धसंकथा ॥ KRT_3_0503cd  
तच्चुम्बने भुग्नकण्ठी तदाश्लेषेसहाङ्गका । KRT_3_0504ab  
तत्संभोगे त्यक्तहर्षा तत्तल्पे व्याजनिद्रिता[^0504-1] ॥ KRT_3_0504cd  
भवेद्धि प्रायशो योषित्प्रेमविक्रीतचेतना । KRT_3_0505ab  
निवेदयन्ती दौःशील्यपिशाचावेशवैकृतम् ॥ कुलकम्॥ KRT_3_0505cd  
निगूढदारदौरात्म्यचिन्ताकृशवपुस्ततः । KRT_3_0506ab  
शुद्धान्तमविशज्जातु निशि दुर्लभवर्धनः ॥ KRT_3_0506cd  
सोपश्यत्सुरतक्लान्तिसुलभस्वापनिःसहाम् । KRT_3_0507ab  
दुर्जारभर्तुरङ्गेषु[^0507-1] प्रत्युप्तामिव वल्लभाम्[^0507-2] ॥ KRT_3_0507cd  
श्वासैरगलितावेगैः कम्पयद्भिः कुचाङ्कुरौ । KRT_3_0508ab  
निवेदयन्तीं[^0508-1] तत्कालमेव निर्वहणं रतेः ॥ KRT_3_0508cd  
अन्यस्यापि क्रुधो हेतुं पुनरप्यक्षमावहाम् । KRT_3_0509ab  
तां तथावस्थितां वीक्ष्य सं प्रजज्वाल मन्युना ॥ KRT_3_0509cd  
प्रजिहीर्षुः स रोषेण विमर्शेन निवारितः । KRT_3_0510ab  
प्रहृत्येव प्रहृत्येव निवृत्तं स्वममन्यत ॥ KRT_3_0510cd  
ततस्तथाविधः क्षुभ्यत्प्रकोपावेशसागरः । KRT_3_0511ab  
विचारवेलया तस्य बलाच्छममनीयत ॥ KRT_3_0511cd  
नमस्तस्मै ततः कोन्यो गण्यते वशिनां धुरि । KRT_3_0512ab  
जीर्यन्ते येन पर्याप्ता ईर्ष्याविषविषूचिकाः ॥ KRT_3_0512cd  
सोचिन्तयदहो कष्टाश्चेष्टारागानुगा[^0513-1] इमाः । KRT_3_0513ab  
विचारवन्ध्याः क्षिप्यन्ते क्षिप्रं याभिरधो नराः ॥ KRT_3_0513cd  

[^0488-1]: A3 gloss न्यूनकुलोद्भवाय दत्ता.  

[^0489-1]: कृत्वा जामा supplied by A3 in space left by A1.  

[^0490-1]: Thus corr. by A3 from A1 समेयुषा.  

[^0490-3]: Thus corr. by A3 from A1 सा.  

[^0492-1]: Emended; A R G जहन्य॰.  

[^0492-2]: Thus A3; A1 स.  

[^0492-3]: A3 gloss दूरे इत्यर्थः.  

[^0495-1]: A3 gloss उल्लंघितमर्यादा.  

[^0497-1]: Emended; A संप्रयु॰.  

[^0499-1]: A3 समम्.  

[^0500-1]: The text from मान्दुर्लभवर्धनः to the end ofv verse 507 below has been supplied bv A3, partly in space left by A1, partly in margin.  

[^0504-1]: Emended with Edd.; A ॰निद्रता.  

[^0507-1]: A3 दुर्जात॰, with v.l. as above.  

[^0507-2]: See note to verse 500 above.  

[^0508-1]: Thus corr. by A3 from A1 ॰यन्तौ.  

[^0513-1]: Thus corrected by A3 from A1 कष्टाः श्रेष्ठा॰.  

[page 42]  



स्त्रीति नामेन्द्रियार्थोयमिन्द्रियर्था यथा परे । KRT_3_0514ab  
तथैव सर्वसामान्या वशिनामत्र काः क्रुधः ॥ KRT_3_0514cd  
निसर्गतरला नारीः को नियन्त्रयितुं क्षमः । KRT_3_0515ab  
नियन्त्रणेन किं वा स्याद्यत्सतां स्मरणोचितम् ॥ KRT_3_0515cd  
यः शृणोरिव संघर्ष[^0516-1] एकार्थाभिनिविष्टयोः । KRT_3_0516ab  
रागिणोर्यदि मानः स कोवमानस्ततः परः ॥ KRT_3_0516cd  
ममकारो मृगाक्षीषु क्व इवायं सचेतसाम् । KRT_3_0517ab  
स्वदेहेनुपपन्नोपि यः सोन्यत्र कथं मतः ॥ KRT_3_0517cd  
उद्वेगोत्पादनादेषा बध्या चेत्र्प्रतिभाति मे । KRT_3_0518ab  
रागस्तद्विस्मृतः कस्मान्मूलमुद्वेगशाखिनः ॥ KRT_3_0518cd  
सप्तपातालनिक्षिप्तमूलो रागमहीरुहः । KRT_3_0519ab  
भूमिभूतमनुत्पाद्य द्वेषमुन्मूल्यते कथम् ॥ KRT_3_0519cd  
द्वेषो नामैष दुर्धर्षो जितो येन विवेकिना । KRT_3_0520ab  
क्षणार्धेनैव रागस्य तेन नामापि नाशितम् ॥ KRT_3_0520cd  
वीक्ष्यैतद्दिव्यया दृष्ट्या रागिणाम् वाच्यमौषधम् । KRT_3_0521ab  
ईर्ष्या जेया ततो रागः स्वयमाशाः पलायते ॥ KRT_3_0521cd  
इति ध्यात्वालिखद्वर्णान्खड्खस्यांशुकपल्लवे[^0522-1] । KRT_3_0522ab  
बध्योपि न हतो यत्त्वं स्मर्तव्यं तत्तवेत्यसौ ॥ KRT_3_0522cd  
जनैरलक्ष्यमानेथ याते दुर्लभवर्धने । KRT_3_0523ab  
त्यक्तनिद्रः स मन्त्री तद्दृष्ट्वा[^0523-1] वर्णानवाचयत् ॥ KRT_3_0523cd  
दाक्षिण्यात्प्राणदस्यास्य खङ्खः स मनसा तदा[^0524-1] । KRT_3_0524ab  
विसस्मारानङ्गलेखां दध्यौ तु प्रत्युपक्रियाम् ॥ KRT_3_0524cd  
तस्योपकर्तुरुचितं प्रतिकारमिच्छोश्चिन्ताविशन्न तु मनः स्मरबाणपंक्तिः । KRT_3_0525ab  
दृग्गोचरे परिचयप्रणयं प्रपेदे निर्निद्रता न तु कदाचन राजपुत्री ॥ KRT_3_0525cd  
भूत्वा सप्तत्रिंशतिमब्दान्स[^0526-1] चतुर्भिर्मासैर्वन्ध्यां[^0526-2] मूर्धनि रत्नं नृपतीनाम् । KRT_3_0526ab  
तस्मिन्काले लोकमवापोज्ज्वलकृत्यो बालादित्यो बालशशाङ्काङ्कितमौलेः । KRT_3_0526cd  
पूर्वं विपन्नतनयेभिजनस्य शेषे गोनन्दसंततिरजायत तत्र[^0527-1] शान्ते । KRT_3_0527ab  
प्राग्दन्तिभुग्ननलिनाथ हठप्रविष्टतोयौघपाटितविसा नलिनीव दीना ॥ KRT_3_0527cd  
अथ शिथिलितमुख्यामात्यवैमत्यविघ्नः कनकघटविमुक्तैः पावनं तीर्थतोयैः । KRT_3_0528ab  
कथमपि स[^0528-1] कृतज्ञो राजजामातुरुच्चैर्व्यधितं विधिवदिष्टं मूर्ध्नि राज्याभिषेकम् ॥ KRT_3_0528cd  
कार्कोटप्रभवः[^0529-1] प्रभुः मुकुटप्रत्युप्तमुक्ताकणद्योतश्रेणिफणाङ्कुराङ्कितबृहद्बाहुर्महीमुद्वहन् । KRT_3_0529ab  
ज्ञातिप्रीतिसतोषशेषफणभृत्संफुल्लदृक्पल्लवन्यासावर्जकहाटकाब्जपटलस्रग्धामशोभोभवत् ॥ KRT_3_0529cd  
अथ विगलिता गोनन्दोर्वीभुजोभिजनाच्छुचेरतिशुचिनि भूः कार्कोटाहेः कुले व्यधित स्थितिम् । KRT_3_0530ab  
चिरपरिचितात्स्वर्गाभोगाध्वनः पतनं श्रिता त्रिभुवनगुरोः शंभोर्मौलाविवामरनिम्नगा ॥ KRT_3_0530cd  
[[10 ॥ 536 ॥ आदितः 53 ॥ ग्रं 1069 ॥]]  


इति श्रीकाश्मीरिकमहामात्यश्रीचण्पकप्रभुसूनोः कल्हणस्य कृतौ राजतरङ्गिण्यां तृतीयस्तरङ्गः ॥  

[^0516-1]: A3 gloss विरोधः.  

[^0522-1]: Thus corr. by A3 from A1 ॰न्खड्गस्था॰.  

[^0523-1]: मन्त्री त supplied by A3 in space left by A1.  

[^0524-1]: तदा वि supplied vy A3 in space left by A1.  

[^0526-1]: Thus A1; altered by A3 to सप्तात्रिं॰.  

[^0526-2]: A3 gloss ऊनामित्यर्थः.  

[^0527-1]: A3 gloss तस्मिन्.  

[^0528-1]: Thus corr. by A3 from A1 कर्कोट॰.  

[^col-1]: A1 adds here लिखितश्चैष मया राजानकरत्नकण्ठेन.  

[page 43]  


